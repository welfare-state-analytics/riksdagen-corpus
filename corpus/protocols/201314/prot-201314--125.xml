<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--125</head>
          <docDate when="2014-06-13 00:00:00">2014-06-13 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:125
          </note>
          <note>
            Fredagen den 13 juni
          </note>
          <note>
            Kl. 09:00 - 11:28
          </note>
          <note>
            1 § Anmälan om ny riksdagsledamot
          </note>
          <note>
            Följande berättelse från Valprövningsnämnden upplästes och lades
            till handlingarna:
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Johan Hedin (C) utsetts till ny ledamot av riksdagen fr.o.m.
            den 16 juni 2014 sedan Fredrick Federley (C) avsagt sig uppdraget.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Per Virdesten
          </note>
          <note>
            /Mattias Andersson
          </note>
          <note>
            sekreterare
          </note>
          <note>
            2 § Anmälan om kompletteringsval
          </note>
          <note>
            Förste vice talmannen meddelade att Centerpartiets riksdagsgrupp
            på grund av uppkomna vakanser anmält Johan Hedin som ledamot i
            EU-nämnden och suppleant i socialförsäkringsutskottet.
          </note>
          <note>
            Förste vice talmannen förklarade vald från och med den 16 juni
            till
          </note>
          <note>
            ledamot i EU-nämnden
          </note>
          <note>
            suppleant i socialförsäkringsutskottet
          </note>
          <note>
            3 § Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:506
          </note>
          <note>
            Interpellation 2013/14:506 Ekonomisk utsatthet och ökad ojämlikhet
          </note>
          <note>
            Interpellationen kommer att besvaras onsdagen den 25 juni 2014.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2013/14:512
          </note>
          <note>
            Interpellation 2013/14:512 Förmögenhetsstatistik
          </note>
          <note>
            Interpellationen kommer inte att kunna besvaras inom föreskriven
            tid.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2013/14:513
          </note>
          <note>
            Interpellation 2013/14:513 Fördröjning av skatteförändringar
          </note>
          <note>
            Interpellationen kommer inte att kunna besvaras inom föreskriven
            tid.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2013/14:518
          </note>
          <note>
            Interpellation 2013/14:518 Pensionärsskatten
          </note>
          <note>
            Interpellationen kommer att besvaras onsdagen den 25 juni 2014.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2013/14:523
          </note>
          <note>
            Interpellation 2013/14:523 Omförhandling av skatteavtalet med
            Danmark
          </note>
          <note>
            Interpellationen kommer att besvaras onsdagen den 25 juni 2014.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2013/14:535
          </note>
          <note>
            Interpellation 2013/14:535 Resultat av utförsäljningen av Bilprovningen
          </note>
          <note>
            Interpellationen kommer att besvaras fredagen den 27 juni 2014.
          </note>
          <note>
            Skälet till dröjsmålet är sedan tidigare inbokade engagemang
            som inte går att ändra.
          </note>
          <note>
            Rikard Jermsten
          </note>
          <note>
            4 § Ärenden för förnyad bordläggning
          </note>
          <note>
            Följande dokument bordlades för andra gången:
          </note>
          <note>
            5 § Svar på interpellation 2013/14:486 om minskad köttkonsumtion
          </note>
          <note type="speaker">
            Anf. 1 Landsbygdsminister ESKIL ERLANDSSON (C):
          </note>
          <note>
            Fru talman! Jens Holm har frågat miljöministern om regeringen
            avser att verka för en minskad köttkonsumtion samt framtagande
            av en handlingsplan för mindre kött och mer vegetabilier. Ansvaret
            inom regeringen är så fördelat att det är jag som landsbygdsminister
            som ska svara på denna interpellation.
          </note>
          <note>
            Låt mig börja med att försäkra Jens Holm om att regeringen har
            en ambitiös miljö- och klimatpolitik som utgår ifrån att vi ska
            bruka våra resurser utan att de förbrukas. Vi har också lyckats
            att kombinera miljö- och klimatarbetet med en god tillväxt. Sedan
            1990 har vi i Sverige minskat våra utsläpp av växthusgaser med
            drygt 20 procent, samtidigt som vår ekonomi har vuxit med nästan
            60 procent. Minskningen av klimatgasutsläpp är beräknad på det
            som produceras i Sverige. Dessutom påverkas klimatet genom konsumtion
            av importerade varor, och därför är det internationella samarbetet
            av stor vikt.
          </note>
          <note>
            Regeringen verkar för ett globalt bindande avtal för minskade
            utsläpp av växthusgaser. När det gäller EU-kommissionens förslag
            till nytt ramverk för EU:s klimat- och energipolitik till 2030
            driver den svenska regeringen på för ett ambitiöst slutresultat.
          </note>
          <note>
            För mig är maten en bred och viktig fråga, och det gläder mig
            att Jens Holm delar mitt intresse. Livsmedel av god kvalitet är
            angeläget för oss alla. Jag tycker att vi ska känna oss stolta
            över den ypperliga kvalitet som de livsmedel som framställs i
            Sverige har. Jag slås särskilt av det engagemang, kunnande och
            den drivkraft som finns hos de kvinnor och män som dagligen arbetar
            i livsmedelskedjan.
          </note>
          <note>
            Jag vill framhålla att svensk köttproduktion står sig mycket
            väl ur hållbarhetssynpunkt. Vi har lägst antibiotikaanvändning
            i EU. Vi har genom förebyggande arbete en god djurhälsa med få
            utbrott av allvarliga sjukdomar. Vi har en god djurvälfärd och
            ett gott djurskydd. Betande djur för kött- eller mjölkproduktion
            är dessutom en förutsättning för att bevara landsbygdens många
            miljövärden, inte minst den biologiska mångfald som finns i vårt
            odlingslandskap.
          </note>
          <note>
            Det är därför min uppfattning att konsumenterna behöver få tillgång
            till information för att kunna göra medvetna val. Det finns en
            rad olika svenska miljömärkningar för kött. Kommissionen bedriver
            också ett antal studier om miljöavtryck inom olika produktområden.
            Regeringen har uppdragit åt myndigheterna att brett verka för
            att de av riksdagen fastställda miljökvalitetsmålen uppnås. Livsmedelsverket
            och Jordbruksverket arbetar därför utifrån sina ansvarsområden
            för att bidra till att såväl konsumtion som produktion kontinuerligt
            ska bli mer hållbar. I detta ligger exempelvis att ge konsumenter
            råd och information om kost och hur man kan minska matsvinnet.
          </note>
          <note>
            Regeringen avser däremot inte att anta någon specifik handlingsplan
            för att minska köttkonsumtionen eller reglera konsumenternas val
            av enskilda livsmedel. Det jag i stället vill framhålla är att
            regeringen arbetar aktivt för en hållbar livsmedelsproduktion
            och konsumtion genom minskat matsvinn, informationsinsatser så
            att konsumenten kan göra medvetna val, hållbara offentliga måltider,
            ambitiös klimat- och energipolitik samt bevarad biologisk mångfald.
          </note>
          <note type="speaker">
            Anf. 2 JENS HOLM (V):
          </note>
          <note>
            Fru talman, kära åhörare och tv-tittare! Sedan 1950 har köttkonsumtionen
            i världen femfaldigats. Även i Sverige har köttkonsumtionen ökat
            kraftigt. Bara sedan 1990 har konsumtionen av kött ökat med ungefär
            40 procent i Sverige.
          </note>
          <note>
            Vi äter i dag i snitt 85 kilo kött per person och år i Sverige,
            oavsett om det är barn eller pensionär. Det är otroligt mycket.
            Det leder till att en allt större del av den odlingsbara ytan
            i världen numera används till att producera föda för djur eller
            för betande djur. Alltmer av den spannmål som produceras blir
            alltså djurfoder och inte livsmedel för människor.
          </note>
          <note>
            Vi vet också att nästan en miljard människor på jorden varje
            kväll går och lägger sig hungriga. Det är alltså ungefär en miljard
            människor som lider av hunger i världen.
          </note>
          <note>
            På grund av den ökande konsumtionen av kött ökar också världens
            utsläpp från animalieindustrin. Enligt FN:s jordbruks- och livsmedelsorgan,
            FAO, kommer så mycket som ungefär 18 procent av världens totala
            växthusgasutsläpp från konsumtionen av animalier, och den absolut
            största delen där är kött. I Sverige handlar det om utsläpp på
            ungefär 10 miljoner ton. 10 miljoner ton är väldigt mycket när
            våra totala utsläpp ligger på ungefär 60 miljoner ton. Vi vet
            också att ju mer kött vi konsumerar, desto mer djur måste födas
            upp, transporteras och slaktas.
          </note>
          <note>
            Min slutsats av allt detta blir att vi med en minskad köttkonsumtion
            får bättre förutsättningar att föda hela jordens befolkning, bra
            möjligheter att minska utsläppen av växthusgaser och andra miljörelaterade
            problem av storskalig djurindustri och bättre möjlighet att behandla
            de djur som föds upp på ett mer känslofullt och mindre storskaligt
            sätt.
          </note>
          <note>
            För drygt ett år sedan, Eskil Erlandsson, kom Jordbruksverket
            med rapporten Hållbar köttkonsumtion . Det var en gedigen rapport
            om köttkonsumtionens miljöpåverkan, påverkan på djur och så vidare.
            Jordbruksverket kom till slutsatsen att vi behöver minska köttkonsumtionen
            i Sverige om vi ska få ned våra utsläpp och ha bättre förutsättningar
            att föda hela jordens befolkning.
          </note>
          <note>
            Vänsterpartiet delar dessa slutsatser. Vi vill ha en handlingsplan
            för minskad köttkonsumtion. Vi vill ha ett nationellt mål för
            minskad köttkonsumtion så att vi alla vet åt vilket håll vi ska
            dra. Vi vill stödja alla skolor som satsar på vegetariska dagar
            för att uppmuntra till att äta mer vegetariskt och mindre kött.
            Vi vill fasa ut de direkta subventionerna till köttindustrin.
          </note>
          <note>
            Tyvärr ser jag inget av detta hos den borgerliga regeringen,
            vilket är tråkigt. Det är bra med informationskampanjer, Eskil
            Erlandsson, men kan du vara överens med mig om att vi behöver
            minska köttkonsumtionen? Det vore bra som utgångspunkt för denna
            diskussion.
          </note>
          <note type="speaker">
            Anf. 3 Landsbygdsminister ESKIL ERLANDSSON (C):
          </note>
          <note>
            Fru talman! I den rapport som Jens Holm refererar till analyserar
            Jordbruksverket för- och nackdelar med en rad olika styrmedel
            för att minska klimatutsläppen från köttkonsumtionen.
          </note>
          <note>
            Låt mig påtala, fru talman, att flera av de styrmedel som analyseras
            i nämnda rapport redan i dag tillämpas, såsom information om hållbar
            kost, utbildning av personal i de offentliga hushållen och möjlighet
            att ställa miljökrav vid offentlig upphandling.
          </note>
          <note>
            Nyttan av fler styrmedel, såsom den klimatskatt som har diskuterats,
            begränsas högst påtagligt så länge det inte finns något globalt
            klimatavtal. Av detta skäl har regeringen avstått från att nationellt
            diskutera eller införa nämnda typer av skatter, avgifter eller
            liknande.
          </note>
          <note>
            Vad vi i stället har fokuserat på, fru talman, är att det varje
            år slängs en otrolig mängd, många gånger fullt ätbar, mat. Utsläppen
            från svinnet i livsmedelskedjan beräknas till två miljoner ton
            koldioxid varje år. Av detta skäl har regeringen fastställt ett
            etappmål inom miljömålen för en ökad resurshushållning i livsmedelskedjan.
          </note>
          <note>
            Det ska inte förnekas att vi har en stor köttkonsumtion i vårt
            land. En stor del av det utsläpp vi har från denna konsumtion
            är inte utsläpp från mat som äts utan från matsvinn i livsmedelskedjan.
            Det är detta vi i första hand kan inrikta oss på för att minska
            fotavtrycken från matanvändandet i vårt land.
          </note>
          <note>
            Att ensidigt införa saker och ting är prövat ganska nära oss.
            Det har visat sig att när länder enskilt inför olika typer av
            skatter eller avgifter för att begränsa och påverka ett konsumtionsmönster
            uppstår en mängd problem som vi inte vill ha i vårt samhälle.
            Det handlar om fusk, smuggling och liknande, vilket är oerhört
            svårt att komma åt eftersom det är så utbrett då vi ju alla konsumerar
            mat.
          </note>
          <note type="speaker">
            Anf. 4 JENS HOLM (V):
          </note>
          <note>
            Fru talman! Låt mig börja där jag slutade, Eskil Erlandsson.
            Är du överens med mig om att den ökande köttkonsumtionen är ett
            problem av miljö- och klimatskäl, ett problem när det gäller att
            föda hela jorden och ett problem för att den försvårar en anständig
            behandling av djuren? Är det ett problem att köttkonsumtionen
            har femfaldigats i världen och att den har ökat med 40 procent
            i Sverige? Det skulle jag vilja ha ett svar på.
          </note>
          <note>
            Kan vi vara överens om detta, Eskil, borde vi också kunna vara
            överens om att lösningen på detta problem är att minska köttkonsumtionen.
          </note>
          <note>
            Låt mig dra en parallell till bilkörningen i vårt land. Vi har
            ungefär 4,4 miljoner personbilar. Vi vet att de står för samlade
            utsläpp på ungefär tio miljoner ton koldioxid varje år. Alla partier
            är överens om att vi måste minska utsläppen från massbilismen.
            Din regering, Eskil, har tillsatt en utredning som ganska nyligen
            blev klar med konkreta förslag på hur man ska kunna begränsa bilarnas
            utsläpp.
          </note>
          <note>
            Hur stora är utsläppen från animaliekonsumtionen i Sverige? De
            är lika stora. De är på tio miljoner ton varje år, och den absolut
            största delen kommer från köttkonsumtionen. Här saknar jag, Eskil
            Erlandsson, konkreta styrmedel och beslut från regeringen för
            hur vi ska kunna minska dessa utsläpp.
          </note>
          <note>
            Redan 2008 konstaterade Klimatberedningen att vi inte har några
            bindande styrmedel för hur vi ska minska utsläppen från jordbrukssektorn,
            där köttindustrin står för den absolut största delen.
          </note>
          <note>
            Vänsterpartiet har inte föreslagit en köttskatt, vilket Eskil
            Erlandsson var inne på. Vi föreslår i stället andra åtgärder för
            hur vi ska kunna minska köttkonsumtionen.
          </note>
          <note>
            Du tar upp att våra myndigheter kan informera om en hållbar konsumtion,
            Eskil Erlandsson. Jag kommer ihåg när Livsmedelsverket för några
            år sedan tog fram rekommendationer för en hållbar livsmedelskonsumtion.
            Här fanns minskad köttkonsumtion med. Men du drog in dessa rekommendationer,
            eller hur?
          </note>
          <note>
            Kan du nu i kammaren säga, så att hela svenska folket hör det,
            att det är bra om Livsmedelsverket, Jordbruksverket och Naturvårdsverket
            uppmanar svenska folket att minska sin köttkonsumtion så att vi
            kan minska våra utsläpp, föda jordens befolkning och få bättre
            möjlighet att behandla djuren anständigt? Det vore väldigt bra
            med en sådan tydlig signal, Eskil Erlandsson.
          </note>
          <note>
            Du gör en stor sak av matsvinnet. Det är ett stort problem. Precis
            som du säger kan utsläppen av all mat vi slänger vara så stora
            som två miljoner ton. Detta måste vi komma till rätta med, men
            det är svårt att hitta konkreta politiska styrmedel för att människor
            ska slänga mindre mat. Men jag är helt överens med dig om att
            vi måste göra något.
          </note>
          <note>
            Kom dock ihåg, Eskil Erlandsson, att vi talar om max två miljoner
            ton växthusgaser varje år. Utsläppen från animalieindustrin, som
            jag talar om, är på tio miljoner ton varje år. Det är fem gånger
            så mycket som det som du talar om.
          </note>
          <note>
            Kontentan av mitt resonemang är att det går att påverka människors
            beteende. Vi ska självklart inte styra vad människor lägger på
            sin tallrik, men på samma sätt som vi vill att människor ska köra
            mindre bil och åka mer kollektivt kan vi hitta styrmedel för att
            människor ska äta mindre kött och mer vegetariskt.
          </note>
          <note>
            Jag skulle önska att du och jag kunde vara överens om detta,
            Eskil Erlandsson.
          </note>
          <note type="speaker">
            Anf. 5 Landsbygdsminister ESKIL ERLANDSSON (C):
          </note>
          <note>
            Fru talman! Liksom flera andra myndigheter har Livsmedelsverket
            till uppgift att verka för att generationsmålet för miljöarbetet
            och de miljökvalitetsmål som riksdagen, alltså denna kammare,
            har fastställt uppnås. Det är även Livsmedelsverkets ansvar att
            ta fram och informera om kostråd. I myndighetens Miljösmarta matval
            ges rådet att minska mängden kött, Jens Holm, och i stället äta
            mer vegetabilier.
          </note>
          <note>
            Det finns även andra råd. Ett var jag inne på i mitt förra inlägg,
            nämligen rådet att minska vårt matsvinn. Jag hoppas att vi är
            överens om, Jens Holm, att det gigantiskt stora problemet inte
            minst globalt är att vi i den rika delen av världen slänger väldigt
            mycket mat samtidigt som andra delar av världen har brist på mat.
          </note>
          <note>
            Till detta ska läggas att regeringen har gett Livsmedelsverket
            möjlighet att inrätta det vi har döpt till ett nationellt kompetenscentrum
            för den offentliga måltiden. Centrumets uppdrag är att vara ett
            stöd för hur en bra offentlig måltid ska se ut. I det sammanhanget
            stöder vi informationsdelen. Hållbarhet och hur olika livsmedel
            påverkar vår miljö är en del i det uppdrag som centrumet ska verka
            inom.
          </note>
          <note>
            Den modell man har tagit fram används bland annat till att hjälpa
            personal inom vård, skola och omsorg att få fram god, näringsriktig
            och hållbar mat till dem som finns i den offentliga sektorn och
            dess verksamhet.
          </note>
          <note>
            Till detta ska läggas, vilket jag upprepar, att regeringen aktivt
            verkar för att vi ska få ett globalt bindande avtal för minskning
            av växthusgaser i världen. Sverige bidrar därtill med finansiellt
            stöd för att hjälpa så kallade u-länder att minska sina utsläpp,
            apropå att vi har en väldigt stor ström av varor som importeras
            respektive exporteras både från vårt land och från andra delar
            av världen.
          </note>
          <note>
            Slutligen, fru talman, finns det ytterligare en sak jag tycker
            är viktig att påpeka, nämligen att betande djur som vi bland annat
            får vårt kött från är en förutsättning för att kunna hävda våra
            biologiskt värdefulla betes- och hagmarker. Utan djur kommer en
            stor del av det som jag hoppas att både Jens Holm och jag värnar
            om och som för mig är en stor del av Sverige, nämligen det öppna,
            vårdade och betade landskapet, att försvinna.
          </note>
          <note>
            Det är ett av skälen till att jag ser djuren som en av nycklarna
            till att vi ska behålla och utveckla den biologiska mångfalden
            i vårt land.
          </note>
          <note type="speaker">
            Anf. 6 JENS HOLM (V):
          </note>
          <note>
            Fru talman! Om vi börjar med de betande djuren, Eskil Erlandsson,
            leder dagens stora konsumtion av animalier till att djuruppfödningen
            blir alltmer industrialiserad och storskalig. Jag skulle säga
            att den stora konsumtionen är ett hot just mot våra ängs- och
            hagmarker och andra områden med stor biologisk mångfald som vi
            vill ha kvar.
          </note>
          <note>
            Den absolut största delen av djur som föds upp och slaktas i
            Sverige och resten av den industrialiserade världen står i djurfabriker.
            Jag pratar om kycklingarna, hönsen, grisarna, tjurarna och stutarna.
            Mjölkkossorna får gå utomhus några månader om året på sommaren,
            men annars står även de instängda i storskaliga anläggningar.
          </note>
          <note>
            En minskad köttkonsumtion, Eskil Erlandsson, skulle ge oss bättre
            förutsättningar att låta fler djur komma utomhus och bete sig
            naturligt. Jag välkomnar det du säger om Livsmedelsverket – att
            de har informationsmaterial där de uppmanar till minskad köttkonsumtion.
            Det är bra. Men den här debatten handlar om att vi politiker behöver
            sätta ned foten och säga att det är önskvärt med en minskad köttkonsumtion.
          </note>
          <note>
            Jag vill ställa frågan till dig igen, för trots att jag har frågat
            två gånger har du inte svarat: Är det önskvärt, Eskil Erlandsson,
            med en minskad köttkonsumtion? Jag hoppas verkligen det, för då
            kan vi vara överens om nästa steg, nämligen vilka konkreta förslag
            vi ska lägga fram för att hjälpa de svenska konsumenterna, våra
            skolor och äldreboenden och så vidare att äta mindre kött och
            mer vegetariskt.
          </note>
          <note>
            Jag tackar för debatten. Jag tror att detta är en fråga som vi
            kommer att debattera mer framöver, för den är väldigt viktig.
          </note>
          <note type="speaker">
            Anf. 7 Landsbygdsminister ESKIL ERLANDSSON (C):
          </note>
          <note>
            Fru talman! Låt mig återgälda tacket. Jag tycker att det är angeläget
            att diskutera frågor som har med klimat och miljö att göra. Mat
            och dess produktion påverkar både klimat och miljö – låt oss vara
            överens om det.
          </note>
          <note>
            Men låt mig också påpeka igen, Jens Holm, att vi gör insatser
            på detta område, bland annat genom det jag har räknat upp – stöd
            till Livsmedelsverket för att ge ut information om bra matval,
            inte minst inom den offentliga sektorn. Jag och myndigheten har
            ett engagemang för att minska det otroliga svinn som finns i alla
            led av matproduktionen i vårt samhälle.
          </note>
          <note>
            Som konsument kan man dessutom bidra genom att ta del av den
            information som finns och som jag numera bedömer som lättillgänglig.
            Man kan ta del av de kostråd som ges ut inte bara av myndigheter
            utan också många organisationer, liksom de märkningar som finns.
          </note>
          <note>
            Det finns klimatcertifieringar, märkningar för svenskt kött –
            vilket jag påstår är mer klimatsmart än mycket annan produktion
            i världen – och märkningar för ekologiskt, såsom svenskt naturbeteskött.
            För att ta ett annat konkret exempel har Livsmedelsverket sina
            miljösmarta matval som ger vägledning om hur jag, Jens Holm och
            andra kan bidra till att minska matens miljöpåverkan.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2013/14:509 om långa handläggningstider
            för vapenlicens
          </note>
          <note type="speaker">
            Anf. 8 Justitieminister BEATRICE ASK (M):
          </note>
          <note>
            Fru talman! Isak From har frågat mig vilka insatser jag tänker
            vidta för att viltvård och viltförvaltning inte ska lida skada
            av polisens långa handläggningstider för vapenlicens.
          </note>
          <note>
            Regeringens övergripande målsättning för rättsväsendet är att
            ärenden ska handläggas på ett rättssäkert och effektivt sätt.
            Handläggningstiderna i tillståndsärenden för vapenlicenser är
            långa och varierar i alltför stor utsträckning mellan olika polismyndigheter.
            Problemet är särskilt påtagligt i storstadsregionerna.
          </note>
          <note>
            Rikspolisstyrelsen vidtar nu en rad åtgärder för att minska handläggningstiderna.
            I slutet av 2013 infördes ett nytt it-stöd för vapenärenden inom
            polisen. Syftet med systemet är att möjliggöra en ändamålsenlig
            och mer effektiv ärendehandläggning hos polismyndigheterna.
          </note>
          <note>
            Rikspolisstyrelsen har nyligen genomfört en tillsyn av polismyndigheternas
            hantering av vapenlicensprövningar. Slutsatserna av tillsynen
            kommer att redovisas inom kort. Därefter bedömer Rikspolisstyrelsen
            om ytterligare åtgärder behöver vidtas.
          </note>
          <note>
            Många av de licensansökningar som kommer in till polismyndigheterna
            är ofullständigt ifyllda. Detta fördröjer hanteringen av dem.
            Rikspolisstyrelsen har därför påbörjat ett arbete med att skapa
            ett digitalt ansökningsförfarande som säkerställer att en ansökan
            är fullständig när den skickas. Polismyndigheterna arbetar också
            aktivt för att sprida information om vilka uppgifter som måste
            framgå av en ansökan.
          </note>
          <note>
            Polisens långa handläggningstider kan leda till att personer
            med tidsbegränsade vapentillstånd inte hinner få sina tillstånd
            förnyade innan de gamla löper ut. För att de som drabbas av detta
            inte ska sakna tillstånd under en period har regeringen i propositionen
            Skärpningar i vapenlagstiftningen föreslagit att tidsbegränsade
            vapentillstånd ska fortsätta att gälla även efter tillståndstidens
            utgång under den tid då prövning av ett nytt tillstånd pågår.
            Lagändringen föreslås träda i kraft den 2 januari 2015.
          </note>
          <note>
            Hanteringen av vapenlicenser är dessutom ett av många områden
            som behandlas inom ramen för ombildningen av polisen till en myndighet.
            Syftet med översynen är att effektivisera ärendeprocesserna, vilket
            förväntas leda till större enhetlighet, ökad nationell samordning
            och kortare handläggningstider. Jag följer särskilt utvecklingen
            av handläggningstiderna för vapenlicenser, och det kommer jag
            att göra även fortsättningsvis.
          </note>
          <note type="speaker">
            Anf. 9 ISAK FROM (S):
          </note>
          <note>
            Fru talman! Tack för svaret, justitieministern! Med anledning
            av den tidigare debatten tycker jag att vi ska ta vara på det
            fina svenska kött som vi har springande i skogen.
          </note>
          <note>
            Jag har ställt frågan utifrån att jag har blivit uppmärksammad
            på att vi i dag inte har likhet inför lagen. I vart fall är den
            likheten ganska olika i tid, beroende på var i landet man befinner
            sig. Bostadsorten verkar vara helt avgörande för om du som jägare
            ska kunna utöva din hobby och delta i viltvården. Bostadsorten
            är också helt avgörande för om du som nyutbildad jägare ska kunna
            utöva din hobby och delta i viltvården.
          </note>
          <note>
            Oftast läser man in jägarexamen under vintern, gör skjutprov
            under våren och blir förhoppningsvis godkänd någon gång i maj
            juni. Då skickar man in ansökan och gör upp affären om att skaffa
            sig ett eget vapen. Nyutbildade jägare som bor i län som Stockholms
            län, Västra Götalands län och Norrbottens län får då tyvärr vänta
            långt över tolv veckor, medan tiden i andra län kommer ned till
            tre fyra veckor, vilket kan anses som en rimlig tid.
          </note>
          <note>
            Ministern hänvisar i sitt svar till att många av de licensansökningar
            som kommer in till polismyndigheterna är ofullständigt ifyllda
            och att det fördröjer hanteringen av dem. Så kan det naturligtvis
            vara. Men är det då så att man i vissa delar av landet är betydligt
            sämre på att fylla i ansökningarna? Är man sämre på att fylla
            i ansökningarna i Västra Götaland och Norrbotten än man är i Sörmland
            och Västerbotten, till exempel?
          </note>
          <note>
            Jag tycker inte att man kan ha ett system som fungerar så. Det
            visar sig också i antalet JO-anmälningar som har kommit in. Man
            har fått vänta orimligt länge på sin licens, och i Stockholm finns
            det också ett antal fall där licensansökningarna helt och hållet
            har försvunnit, så att man har fått lämna in en ny licensansökan.
            Det är ovärdigt ett rättssamhälle att man ska ha det på det viset.
          </note>
          <note>
            Man kan också ställa sig frågan: Varför behöver man egentligen
            ha ett så överbyråkratiserat system? Naturligtvis ska det vara
            riktiga ansökningar. Speciellt viktigt är det vid första ansökningstillfället.
            Det är i princip samma ansökningsprocess om man ska byta ett vapen,
            vilket tar tid från annan ansökningsverksamhet. Polisen borde
            kanske lägga lite mer tid på den första ansökningen och kan kanske
            korta prövningarna när man byter ett vapen i sin garderob.
          </note>
          <note>
            Detta är väl något som den nya polismyndigheten kan titta på.
            Det är inte rimligt med så stora skillnader beroende på att man
            har sin bostadsort i ett visst län och att det helt plötsligt
            är flera månader längre ansökningstid om man har sin bostadsort
            i grannlänet. Det måste man komma till rätta med. Jag tror att
            man tydligt måste peka på att detta är orimligt.
          </note>
          <note type="speaker">
            Anf. 10 Justitieminister BEATRICE ASK (M):
          </note>
          <note>
            Fru talman! Isak From och jag är helt överens om att vi inte
            kan ha de olikheter som vi ser i handläggningstider mellan olika
            polismyndigheter. Det är av just det skälet som Rikspolisstyrelsen
            har gjort tillsyn och vidtar en rad åtgärder.
          </note>
          <note>
            Däremot blir jag lite bekymrad när jag får höra att vi inte ska
            ha ett så noggrant tillståndsförfarande. Reglerna för att säkerställa
            att man gör en ordentlig tillståndsprövning är viktiga. Det är
            inte så att om man en gång har fått licens kan det sedan vara
            ett lättare förfarande. Det är snarast så att vi har problem med
            att personer som har licens men kanske inte längre borde ha det
            sällan kommer till myndigheternas kännedom. Jag tycker nog att
            det är bra att man gör en ordentlig prövning vid varje tillfälle.
            Men det får ju inte ta så här lång tid, och det får inte vara
            de stora olikheter som finns mellan myndigheterna.
          </note>
          <note>
            När man tittar på hur det ser ut kan man se att det varierat
            lite grann hur myndigheterna anger skälen till att det har blivit
            på det här sättet. Polismyndigheten i Stockholm säger att antalet
            ansökningar har ökat med 50 procent sedan 2005, samtidigt som
            den enhet som arbetar med vapentillståndsärenden har haft många
            pensionsavgångar. De menar att det har ställt till det. I Västra
            Götaland menar man att det främsta skälet till de långa handläggningstiderna
            är resursbrist och stor omsättning på personal. I Skåne menar
            man att man skulle behöva mer personal men pekar också på pensionsavgångar
            och annat.
          </note>
          <note>
            Just utbildning av nya medarbetare för arbetet med de här ärendena
            är något som Rikspolisstyrelsen har tagit tag i. I flera fall
            har det också varit så att den personal som sysslar med detta
            fått arbeta med de vapenamnestier som har varit, och det blir
            en extra kraftansträngning. Vi kan alltså se lite olika argumentation
            hos olika myndigheter.
          </note>
          <note>
            Det som nu görs är att man bygger upp ett bättre it-stöd för
            hanteringen, för att få det rättssäkert och enhetligt. Man utbildar
            personal som kan arbeta med detta och kan fungera i ett snabbare
            och mer kompetent hanterande av frågorna. Man försöker också förbättra
            för den som söker, så att det verkligen blir en fullständig ansökan
            som lämnas in, så att det inte blir stando i processerna på grund
            av att det brister i detta.
          </note>
          <note>
            Det är åtgärder som jag tycker är riktiga och som går i rätt
            riktning. Jag konstaterar också att Rikspolisstyrelsen har gjort
            en tillsyn som snart kommer att redovisas och att man räknar med
            att man då kommer att behöva vidta ytterligare åtgärder.
          </note>
          <note>
            Rikspolisstyrelsen har sett det här problemet. Vi är alla medvetna
            om det. Vi behöver rätta till det, för så här kan vi inte ha det.
            Men vi ska ha en enhetlig, rättssäker prövning med god kvalitet
            av vapenlicenserna. Det är viktigt eftersom vi behöver våra jägare
            och behöver ordning och reda i de här frågorna. Jag menar att
            vi är på väg att få en bättre tingens ordning. Då får vi också
            likhet inför lagen, som det pekades på här.
          </note>
          <note>
            Jag tycker inte att det finns något som ursäktar att man får
            vänta väldigt länge. Men vi måste också se på vad som är skälet
            till att det har varit problem och se på vilket sätt man nu arbetar
            för att rätta till de bristerna, så att man inom någorlunda rimlig
            tid ska kunna få den prövning som behövs för att till exempel
            använda ett vapen, vilket är riktigt. På den punkten är vi helt
            överens.
          </note>
          <note type="speaker">
            Anf. 11 ISAK FROM (S):
          </note>
          <note>
            Fru talman! Justitieministern hänvisar här till något som kanske
            är nya fakta. Det verkar stå rätt illa till i vissa delar av landet,
            hur det är med polismyndigheten och hur man jobbar med de här
            frågorna. Om man inte har sett att man behöver rekrytera ny personal
            och kompetensförstärka personalen är det ett kraftigt underbetyg
            åt de polismyndigheterna, och det blir också i förlängningen ett
            underbetyg åt ministern. Man har känt till detta under lång tid
            och har inte kunnat åtgärda bekymren, medan man i andra delar
            av landet tydligen har prioriterat på ett bättre sätt. Man kanske
            just där inte har behövt rekrytera personal, men det är i alla
            fall ett antal län som ligger hyfsat bra till.
          </note>
          <note>
            Jag är helt enig med ministern om att vi ska ha en rättssäker
            handläggning kring dessa frågor. Det är klart att om man kan komma
            bort från onödiga misstag genom att man får ett it-system som
            fungerar är det en bit på vägen. Men det tycks vara väldigt mycket
            bekymmer med dessa it-system. Jag har fått höra att när man startade
            processen här i Stockholms län stängde man helt och hållet ned
            processen under en månads tid medan man skulle sätta i gång det
            nya systemet. När man sedan körde i gång det funkade det inte
            riktigt som det skulle. Det är klart att de som är drabbade blir
            frustrerade. Det är flera tusen som väntar i det här länet.
          </note>
          <note>
            Jag tror att alliansregeringen inte har tagit denna utveckling
            på tillräckligt stort allvar. Svensk polis ligger efter när det
            gäller att komma åt de illegala vapnen i samhället. I detta fall
            är det lätt att se att det är vanliga jägare som straffas för
            att vår ansvariga minister inte har agerat för att uppnå en likhet
            inför lagen.
          </note>
          <note>
            Hur lång tid ska det ta? Den här frågan har varit känd under
            en längre tid. Ministern säger i sitt svar att vi efter 2015 kanske
            kommer att nå en förbättring. Det är rätt viktiga signaler som
            Sveriges justitieminister sänder ut till Sveriges jägare. För
            en annan framtida regering kommer detta att innebära att man måste
            prioritera och ta krafttag för att åtgärda dessa skillnader i
            fråga om likhet inför lagen, framför allt när det gäller tidsaspekterna.
          </note>
          <note type="speaker">
            Anf. 12 Justitieminister BEATRICE ASK (M):
          </note>
          <note>
            Fru talman! Det går ju att vara på torgmötesnivå och säga att
            det är underbetyg om man inte har sett behovet av personal för
            denna typ av arbetsuppgifter. Man har nog sett behovet av personal.
            Men jag kan konstatera att personalrörligheten har varit ovanligt
            stor. Att vi har stora variationer mellan olika polismyndigheter
            beror inte på att ministern inte har agerat utan just på att det
            är olika myndigheter. Det är ett av många skäl till att vi nu
            genomför den största omorganisationen av svensk polis sedan 1965.
            Vi gör det för att vi vill ha större enhetlighet och bättre effektivitet.
            Detta är alltså någonting som åtgärdas.
          </note>
          <note>
            När det gäller it-stödet kan man raljera och säga att de hade
            inkörningsproblem. Det behövs ett bra it-stöd för att vi ska få
            en enhetlig och bra hantering i hela landet av dessa ärenden.
            Införandet av detta it-system har medfört inkörningsproblem. Så
            är det. Samtidigt har handläggare från samtliga polismyndigheter
            haft möjlighet att vara med i utvecklandet av systemet och fått
            utbildning för att arbeta med det.
          </note>
          <note>
            Om jag har rätt information räknar Rikspolisstyrelsen med att
            man före sommaren ska vara klar med de justeringar och annat som
            behöver göras. Jag tror att det är bra att man får ett genomarbetat
            system. Det är inte ovanligt att det finns driftproblem vid införande
            av ett nytt it-system. Men det är alldeles nödvändigt att personalen
            får utbildning och får vara med i det arbete som detta kräver.
            Det innebär samtidigt att man under en period får lägre effektivitet
            i de praktiska arbetsuppgifter för vilka detta stöd ska vara till
            hjälp. Men i det längre perspektivet ökar man effektiviteten.
            Det är det vi ser fram emot eftersom vi, som sagt, inte ska ha
            dessa långa handläggningstider. De är ett bekymmer.
          </note>
          <note>
            Det är viktigt att säga att vi har gått från en situation där
            tillstånden prövades mycket lokalt. Då var det enklare men också
            mycket spretigare i fråga om vilka krav som ställdes och hur olika
            tillståndsärenden bedömdes.
          </note>
          <note>
            Av det skälet valde man att centralisera och göra detta vid färre
            enheter. Till en viss gräns har det gett resultat och fungerat
            väl. Men det har också skapat bekymmer som man kanske inte hade
            i det mycket lokala systemet. Men vi måste komma ihåg att skälet
            till att vi vill ha ett rättssäkert och enhetligt system är att
            bland andra Sveriges riksdag har varit mycket noggrann med att
            vi ska ha en vapenlagstiftning som möjliggör för vår stora jägarkår
            att arbeta med vapen där det behövs och på ett riktigt sätt. Samtidigt
            vill vi säkerställa att vi minskar och minimerar en illegal hantering
            av vapen och säkerställer den trygghet som måste finnas kring
            hur man hanterar vapen.
          </note>
          <note>
            Jag tycker, som sagt, inte att det finns skäl att i något avseende
            försvara att folk får vänta orimligt långa tider. Det är också
            ett av skälen till att regeringen har lagt fram ett förslag som
            egentligen är lite märkligt. Där säger vi att om man inte hinner
            hantera en ny ansökan för den som har haft en licens tidigare
            gäller den gamla tills det är gjort. Detta görs utifrån att vi
            vill underlätta för bland andra jägarna att kunna fortsätta med
            sin viktiga uppgift.
          </note>
          <note>
            Vi försöker alltså på ett pragmatiskt sätt hantera de problem
            som vi har sett. Rikspolisstyrelsen arbetar också mycket tydligt
            och målmedvetet för att vi ska få en bättre tingens ordning.
          </note>
          <note type="speaker">
            Anf. 13 ISAK FROM (S):
          </note>
          <note>
            Fru talman! En bättre tingens ordning är välkommen. Den svenska
            jägarkåren och Svenska Jägareförbundet har jobbat mycket aktivt
            framför allt med utbildningsinsatserna. När jägarexamen infördes
            var den ifrågasatt. Nu är det ingen som ifrågasätter att man ska
            ha en gedigen utbildning, att man ska träningsskjuta och bli godkänd
            och att man ska ha vapenskåp och hög säkerhet.
          </note>
          <note>
            Det blir lite tråkigt för en nyutbildad jägare som har blivit
            godkänd och kan ansöka om licens när det tar ett halvår att få
            licens bara för att man bor i ett visst län. Det innebär kanske
            att hela jaktsäsongen under det första året, då man kanske är
            mest spänd på att få vara med, blir helt spolierad. Det blir i
            alla fall mer besvärligt att låna vapen och så vidare.
          </note>
          <note>
            Jag tror att det är nödvändigt och bra att vi en gång för alla
            blir överens om att det inte är i den svenska jägarkåren som banditerna
            finns. De illegala vapen som florerar på marknaden är till nästan
            100 procent insmugglade från andra länder. En mycket liten del
            av dem är stulna ur svenska jaktgarderober och ur svenska mobiliseringsförråd.
          </note>
          <note>
            Det är tydligt att insatserna för att stoppa de illegala vapnen
            måste ske på annat sätt än genom att man gör det besvärligt för
            de svenska jägarna att ägna sig åt sin hobby och att utföra viktig
            viltvård.
          </note>
          <note type="speaker">
            Anf. 14 Justitieminister BEATRICE ASK (M):
          </note>
          <note>
            Fru talman! Vi är, som sagt, överens om att vi inte ska ha långa
            handläggningstider. Men låt mig bara avslutningsvis säga vad det
            är vi prövar och varför.
          </note>
          <note>
            Vi har en vapenlag som trädde i kraft 1996 och är mycket viktig.
            Prövningen må uppfattas som byråkratisk. Men det handlar om att
            polisen prövar tillstånd i enhetlighet med den vapenlag som riksdagen
            har fattat beslut om.
          </note>
          <note>
            En enskild person får ha skjutvapen bara om vapnet behövs av
            ett godtagbart skäl. Varför ska man ha detta vapen? Det får inte
            finnas någon risk för att vapnet kommer att missbrukas. Där behöver
            man pröva om sökanden är känd som pålitlig, omdömesgill och laglydig.
            Man tittar i belastningsregister med mera för att hantera det.
            Det finns ålderskrav. Det krävs att man är skjutskicklig. Om man
            ska jaga ska man ha sin jägarexamen. Om det handlar om målskjutningsvapen
            krävs det att man är aktiv medlem i en skytteförening och att
            man vid prov har visat att man faktiskt kan hantera vapen. Därtill
            har vi regler som rör hur man hanterar sitt vapen, hur det förvaras
            och mycket annat.
          </note>
          <note>
            När vi har en sådan lagstiftning blir det ett visst arbete med
            att i varje enskilt ärende pröva om personen i fråga uppfyller
            dessa kriterier. Jag tycker att man ska ha respekt för det. Det
            är ingen ursäkt för att det tar för lång tid. Men jag vill också
            gärna säga att det handlar om ganska många ärenden. Vi har 600
            000 vapeninnehavare i Sverige och två miljoner skjutvapen. Över
            hälften innehas för jaktändamål. År 2013 kom mer än 140 000 vapenärenden
            till svensk polis. Nästan 64 000 ansökningar handlade om vapenlicens,
            och det handlar om en ökning från 2011. Vi pratar alltså om en
            ganska omfattande verksamhet.
          </note>
          <note>
            Krav på likvärdighet i landet tycker jag att vi ska ha, men vi
            ska också ha kvalitet i den prövning som görs. Det är klart att
            vi kan göra det bättre, och det arbetet pågår.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2013/14:522 om regionalisering av
            åklagare i Västerbottens län
          </note>
          <note type="speaker">
            Anf. 15 Justitieminister BEATRICE ASK (M):
          </note>
          <note>
            Fru talman! Katarina Köhler har frågat mig hur jag och regeringen
            har åtgärdat kritiken från Riksrevisionen avseende effektiviseringar
            i rättsväsendet samt vad jag avser att vidta för åtgärder avseende
            bristen på åklagare i bland annat Skellefteå och Lycksele.
          </note>
          <note>
            I en skrivelse till riksdagen i mars 2012 redovisade regeringen
            sin bedömning av Riksrevisionens iakttagelser i den rapport som
            det hänvisas till i interpellationen. Som framgår av den skrivelsen
            höll regeringen delvis med Riksrevisionen, exempelvis när det
            gäller vikten av ökad måluppfyllelse, förbättrade resultat och
            stärkt samverkan. Regeringen redogjorde också för flera pågående
            åtgärder på detta område.
          </note>
          <note>
            Regeringen har därefter fortsatt att fokusera på resultatförbättringar
            för den brottsutredande verksamheten. Till exempel har regeringen
            beslutat om olika myndighetsgemensamma uppdrag som är inriktade
            på åtgärder för att effektivisera hanteringen av brottmålsärenden.
            Regeringen har också nyligen tagit initiativ till att utreda hur
            resultatuppföljningen inom rättsväsendet kan utvecklas.
          </note>
          <note>
            I uppdraget ingår att lämna förslag på hur resultatuppföljningen
            på ett ändamålsenligt sätt kan användas i myndigheterna som en
            del i att förbättra effektiviteten och kvaliteten i arbetet. Det
            görs även flera genomlysningar av polisens verksamhet, däribland
            utredningsverksamheten, inom ramen för det arbete som Genomförandekommittén
            för nya Polismyndigheten bedriver.
          </note>
          <note>
            Man måste samtidigt vara medveten om att resultatet i den brottsutredande
            verksamheten påverkas av många olika faktorer både inom och utanför
            myndigheterna. Det gör att det är angeläget att kunskaperna om
            hur omvärldsfaktorer påverkar förutsättningarna för att utreda
            och lagföra brott ökar. Därför ska Brottsförebyggande rådet inom
            ramen för sitt särskilda regeringsuppdrag utvärdera regeringens
            satsning på polisen och analysera olika förhållanden som kan antas
            påverka resultatet i polisens brottsutredande verksamhet.
          </note>
          <note>
            När det gäller frågan om åklagare i norra Sverige ställde Katarina
            Köhler samma fråga i en interpellation 2012. Precis som jag svarade
            då är en grundläggande förutsättning för ett väl fungerande samhälle
            att rättssäkerheten kan upprätthållas. Rättssäkerheten får aldrig
            bli en fråga som är beroende av var i landet man bor. Det är därför
            viktigt att vi har ett rättsväsen som kännetecknas av hög kvalitet
            i hela landet och att medborgarperspektivet är i fokus.
          </note>
          <note>
            Åklagarmyndigheten ansvarar för utformningen av sin organisation,
            vilket också är det normala inom statsförvaltningen. Beslut om
            inrättande, upphörande och lokalisering av åklagarkammare ska
            enligt myndighetens instruktion ske efter samråd med Rikspolisstyrelsen
            och Domstolsverket.
          </note>
          <note>
            De skiftande geografiska förhållandena i landet innebär att myndigheten
            måste anpassa sin organisation utifrån detta. Förhållandena i
            norra Sverige är speciella främst med hänsyn till de stora avstånden.
            Det gäller då för våra myndigheter att finna så bra lösningar
            som möjligt för att vi ska ha ett väl fungerande rättsväsen i
            hela landet.
          </note>
          <note>
            I fråga om Västerbotten finns både för- och nackdelar för verksamheten
            med att ha åklagarna samlade i Umeå. Den bedömning Åklagarmyndigheten
            gör är att fördelarna överväger. Enligt uppgift från Åklagarmyndigheten
            visar åklagarkammaren i Umeå på goda resultat och uppfyller i
            princip alla verksamhetsmål, inklusive brott mot barn, brott i
            nära relationer och ungdomsbrott. Åklagarmyndigheten anser också
            att samverkan med polis, domstolar och andra myndigheter fungerar
            väl.
          </note>
          <note type="speaker">
            Anf. 16 KATARINA KÖHLER (S):
          </note>
          <note>
            Fru talman! Jag tackar justitieministern för svaret. Som ministern
            påpekar har jag en gång tidigare interpellerat i frågan, och jag
            har för mig att jag även har lämnat in en skriftlig fråga. Skälet
            till det är enkelt: Det här är en viktig fråga. Det är en viktig
            fråga för samhället i stort, för det jag påpekar handlar inte
            bara om Västerbotten. Det här sker över hela landet, men jag har
            valt att ta Västerbotten som ett exempel.
          </note>
          <note>
            Rättssäkerheten ska vara en garanti inom vårt rättsväsen, och
            det säger naturligtvis även justitieministern. Eftersom jag inte
            tycker att resten av svaret speglar detta fullt ut blir jag dock
            besviken.
          </note>
          <note>
            Riksrevisionen gav svidande kritik i slutet av 2011. Man sade
            bland annat att de åtgärder regeringen har vidtagit inte har fått
            genomslag i verksamheten eller resultaten och att det är oklart
            vad insatserna har gett i form av ökad effektivitet. Riksrevisionen
            konstaterar också att det saknas viktig kunskap för styrning av
            rättsväsendet och att regeringen inte har säkerställt att det
            finns tillgång till den kunskap som behövs för verksamheten och
            resultaten.
          </note>
          <note>
            Det här är allvarlig kritik. I svaret säger ministern att man
            har tillsatt utredningar och gett uppdrag av olika slag, men det
            tycker sig Riksrevisionen inte se. Polismyndigheten i mitt hemlän,
            som jag talar med, ser det inte heller. Jag tycker mig kunna härleda
            Riksrevisionens kritik direkt till min andra fråga, det vill säga
            att åklagarna i Lycksele och Skellefteå har tagits bort och att
            man nu tvingas åka till Umeå. Man upplever inte ens att åklagarna
            åker till de här ställena, utan utredande poliser får packa sina
            väskor och åka ned till Umeå. Det känns naturligtvis inte alls
            tillfredsställande.
          </note>
          <note>
            När vi pratar om rättssäkerhet handlar det om rättssäkerhet för
            både offer och förövare. Det handlar i fallet uppe hos oss också
            om att polisen anser att handläggningstiderna har blivit längre.
            Man anser också att ärenden stannar upp och ligger kvar länge
            innan man får ett slut på dem. Ministern säger i sitt svar att
            åklagarkammaren är nöjd. Hon säger att åklagarkammaren i Umeå
            visar på goda resultat och i princip uppfyller alla verksamhetsmål,
            inklusive brott mot barn, brott i nära relationer och ungdomsbrott,
            samt att Åklagarmyndigheten anser att samverkan fungerar.
          </note>
          <note>
            Då funderar jag naturligtvis på vem som frågar polisen. Vad säger
            polisen? När jag pratar med polisen, både i Lycksele och i Skellefteå,
            får jag nämligen inte höra att de har den uppfattningen. Det kanske
            vore på sin plats att också polismyndigheten blir tillfrågad och
            har en del i detta, eftersom det är de som drabbas.
          </note>
          <note type="speaker">
            Anf. 17 Justitieminister BEATRICE ASK (M):
          </note>
          <note>
            Fru talman! Det är lite grann två debatter när det gäller den
            här interpellationen, men det må väl vara så.
          </note>
          <note>
            När det gäller Riksrevisionens rapport är det som jag redovisade
            tidigare så att regeringen har svarat på de synpunkter som framfördes
            och delvis hållit med i flera av de synpunkter som lades fram.
            Låt mig dock säga att Riksrevisionen är ganska generell i sin
            kritik – det är lite svårt att ta på – men att vi har vidtagit
            en rad åtgärder som ligger i linje med de synpunkter och önskemål
            Riksrevisionen hade. Sedan har man ju inte återkommit, för allt
            finns det inte resultat på.
          </note>
          <note>
            Vi har dock vidtagit ett antal åtgärder, som det stora genomförandet
            av en ny polisorganisation, reformen En modernare rättegång, en
            ny delgivningslag, satsningen mot grov organiserad brottslighet
            med mera – jag skulle kunna göra en lång lista. Vi arbetar nog
            alltså väldigt medvetet för att åtgärda en del av de problem jag
            tror låg i de generella slutsatser som drogs. Vi har lagt ned
            mycket arbete på att titta på utredningssituationen. Där ligger
            flera uppdrag.
          </note>
          <note>
            Sedan är frågan varför man inte får bättre resultat på utredningssidan.
            Ja, den som kan svara på det är välkommen att ringa mig direkt.
            Det finns många olika skäl. Ett skäl som det är riktigt svårt
            att sätta fingret på gäller kriminalitetens förändring. Det finns
            det som tyder på att den digitalisering och internetverksamhet
            som i dag kommer in i kriminaliteten blir en extra utmaning i
            utredningsarbetet. Det kan vara en faktor. Det är alltså komplicerat.
            Jag har stor respekt för att man vill ha bättre resultat, och
            vi arbetar medvetet med det.
          </note>
          <note>
            När det gäller åklagarorganisationen i Norrland är situationen
            naturligtvis besvärlig. Jag delar uppfattningen att rättssäkerheten
            måste kunna garanteras, och då har vi två perspektiv som vi hela
            tiden måste fundera på. Det ena är förutsättningarna för att rekrytera
            personal. Vi har stora problem att rekrytera personal både till
            polisen och till andra delar av rättsväsendet, bland annat i delar
            av Norrland och i inlandet. Det är ett bekymmer, och det gör att
            vi i rättsväsendet måste arbeta för att få moderna arbetsplatser
            och att göra arbetet så meningsfullt som möjligt. Det är en aspekt
            som man inte ska glömma. Utan rätt personal blir det aldrig en
            bra rättssäkerhet.
          </note>
          <note>
            Det andra perspektivet som vi måste fundera på är att vi behöver
            få arbetsplatser som inte är så sårbara. Det ligger i sakens natur
            att om enheterna blir väldigt små, med hela den karta av ärenden
            man har att hantera, är risken stor att kvaliteten brister. Det
            är ett av skälen till att man till en del samordnat bland annat
            åklagarna.
          </note>
          <note>
            I regeringens direktiv till myndigheten framgår mycket tydligt
            att man ska samordna sina bedömningar med polis och andra delar
            av rättsväsendet eftersom det är en kedja. Det finns också ett
            medborgarperspektiv i detta. Jag utgår från att poliser som känner
            att det inte fungerar kontaktar Åklagarmyndigheten och att åklagarna
            är lyhörda för de synpunkter som finns. Jag vill verkligen inte
            underskatta det faktum att det kan finnas synpunkter.
          </note>
          <note>
            Vi har inte haft någon åklagare i Lycksele sedan 1997, och i
            Skellefteå centraliserade man 2003, om jag minns rätt. Jag förstår
            problemen med avstånden och att man reser. Men man ska notera
            att när vi tar kontakt med Åklagarmyndigheten för att höra hur
            det fungerar visar det sig att genomströmningstiden vid tingsrätten
            i till exempel Lycksele är jag ska inte säga fantastisk men mycket
            bra. Detsamma gäller i övrigt. Måluppfyllelsen når man ganska
            väl. Där tror jag alltså inte att problemet sitter.
          </note>
          <note>
            Sammanfattningsvis vill jag säga att det här inte är enkelt.
            Det finns tydliga direktiv om samordning som ser till helheten,
            och jag hoppas att det fungerar.
          </note>
          <note type="speaker">
            Anf. 18 KATARINA KÖHLER (S):
          </note>
          <note>
            Fru talman! Ja, man kan hoppas att det fungerar, men många upplever
            att det inte gör det. Som justitieministern säger blir det nya
            former av brott, och en del brott har blivit grövre i vissa sammanhang.
            Om vi då tittar på det som justitieministern säger, att en av
            faktorerna som gör det hela svårt är de geografiska avstånden
            i mina hemtrakter, så stämmer det. Men varje gång som polismyndigheten
            eller rättsväsendet har omorganiserats har det de facto inneburit
            att det blivit färre poliser på ett mycket större område.
          </note>
          <note>
            Det finns skäl, vilket också jag kan begripa, men faktum kvarstår
            att det inte är ovanligt att en polis i Lycksele i dag har 15
            mil enkel väg att köra. På helgerna handlar det om ännu fler mil
            i det arbetsområde som polisen har under helgerna. När det då
            händer saker och de ska utredas innebär det att man sitter många
            timmar i bilen bara för att transportera sig. Det gäller både
            när något händer och efteråt i samband med utredningarna. Dessutom
            ska man packa sina väskor och trunkar med utredningsmaterial,
            sätta sig på en buss och åka två timmar enkel väg till Umeå för
            att kunna träffa och tala med åklagare.
          </note>
          <note>
            När jag talar med utredare i Skellefteå säger de att de aldrig
            sett en åklagare där, inte ens när det gällt brott mot barn. När
            det gäller brott mot barn står det, vad jag kan läsa mig till
            och förstår, att en åklagare ska fysiskt närvara vid sådana sittningar.
            Men så sker inte. Jag blir ledsen, för jag tycker att justitieministern
            tar väldigt lätt på att det regelverk som finns inte följs. Vi
            talar om rättssäkerhet, men det känns inte som att regeringen
            tycker att det är så väldigt viktigt. I annat fall måste lagstiftningen
            och regelverket ändras där det sägs att åklagare inte behöver
            vara närvarande. Som det är i dag följer man alltså inte det som
            faktiskt är sagt.
          </note>
          <note>
            Jag har full förståelse för att det är problematiskt. Åklagarna,
            precis som polisen, har rätt att ha värdiga och någorlunda ordentliga
            arbetsförhållanden, men vi måste, som ministern också säger, se
            till helheten. Rättssäkerheten hotas genom att vi har det system
            vi har.
          </note>
          <note>
            Innan jag avslutar vill jag tillägga att så här har det varit
            i många år, men det innebär inte att problemet har blivit mindre.
            Tvärtom vågar jag nog påstå att det i vissa fall blivit större.
            Jag tycker inte att tidsaspekten på något sätt skulle vara förmildrande
            i det fallet.
          </note>
          <note type="speaker">
            Anf. 19 Justitieminister BEATRICE ASK (M):
          </note>
          <note>
            Fru talman! Nu kom det in en del nya saker i debatten. När det
            gäller lagstöd och kraven på närvaro vid brott mot barn är det
            väl inte riktigt som interpellanten säger. Det är dock mycket
            viktigt att det finns ett nära samarbete. Om man i delar av Norrland
            inte skulle följa de lagar och regler vi har hoppas jag att det
            omedelbart anmäls. Det är naturligtvis nödvändigt att man följer
            de lagar och regler som finns. Om man bryter mot dem är det ingenting
            jag är trygg med. Sedan kan ambitionerna vara högre än de som
            anges i reglerna.
          </note>
          <note>
            I det moderna samhället har vi den fördelen att vi kanske inte
            alltid behöver packa väskorna och resa. Det går att använda modern
            teknik. På så vis kan åklagare och polis samarbeta. Det borde
            användas mycket mer frekvent än vad som sker. Jag har både sett
            och hört att det används ganska ofta i Norrlandsregionen av det
            enkla skälet att det är ett bra sätt att ha en återkommande kontakt
            och därmed ett närmare samarbete. Det finns alltså lösningar.
          </note>
          <note>
            Vi kommer inte ifrån att det är långa avstånd. Vi kommer inte
            ifrån att det är fler ärenden som ska hanteras i Umeå än i Lycksele.
            Därför måste vi självfallet skapa en organisation som säkerställer
            att ärendena hanteras med kvalitet oavsett var den som blivit
            utsatt för brott finns och var ärendet så att säga har sin bas.
            Det är naturligtvis väldigt viktigt.
          </note>
          <note>
            Sedan är det bekymmersamt med sådana påståenden som att varje
            omorganisation har lett till färre poliser. Om jag tittar på det
            arbete som bedrivs av Genomförandekommittén när det gäller den
            nya polisorganisationen, som ska börja gälla den 1 januari, ser
            jag att den byggs underifrån. Man försöker börja med att säkerställa
            att vi har en bra bas med lokal polis, ett fungerande samarbete
            och överenskommelse med lokalsamhället. Jag tror att det är helt
            rätt väg att gå. Då får man redan från början med sig den verklighet
            man lever i, och verkligheten kommer att visa sig vara lite olika
            mellan Lycksele och Stockholms innerstad. Där får man ett utrymme
            för det.
          </note>
          <note>
            Jag har gott hopp vad gäller omorganisationen. Färre poliser
            kommer den inte att innebära. Ambitionen är ju att lägga upp organisationen
            på ett sådant sätt att fler poliser ska arbeta i traditionell
            polisverksamhet. Man minskar exempelvis antalet chefsnivåer och
            kommer att få ut fler chefer i det egentliga polisarbetet, vilket
            jag tror är ett mycket viktigt steg att ta.
          </note>
          <note>
            När det gäller behovet av mer personal i Norrland och på andra
            ställen kan jag hålla med. Vi skulle absolut ha användning för
            fler poliser, men det ska också finnas pengar till dem, och så
            är det inte i dag.
          </note>
          <note>
            Om jag vore Katarina Köhler skulle jag vara väldigt bekymrad
            för dem som Socialdemokraterna vill samarbeta med. Dessa vill
            snarast skära i budgeten för rättsväsendet, och det finns det
            dess bättre inga krav på inom Alliansen. Vi ser behoven, men kommer
            inte med några löften i det korta perspektivet.
          </note>
          <note>
            Men vi behöver säkerställa att poliser finns ute. En viktig sak,
            som vi också har gått till riksdagen med, är möjligheten att låta
            civila utredare göra lite mer för att kunna använda polisiär kompetens
            på de områden där det behövs ännu mer sådan.
          </note>
          <note type="speaker">
            Anf. 20 KATARINA KÖHLER (S):
          </note>
          <note>
            Fru talman! Jag vill förtydliga det jag sagt i tidigare inlägg.
            Jag har förståelse för flera av de saker som justitieministern
            tar upp. Vi har ett vidsträckt län och en stor glesbygd, och det
            är långt mellan tätorterna. Som justitieministern säger måste
            man anpassa verksamheten till det. Men man måste göra det utifrån
            de förutsättningar som finns uppe hos oss.
          </note>
          <note>
            Justitieministern beskriver Åklagarmyndighetens uppdrag och talar
            om hur instruktionerna ser ut. Men regeringen kan de facto ändra
            de instruktionerna. De är inte skrivna i sten.
          </note>
          <note>
            Att det inte har blivit färre poliser håller jag också med om.
            Men de poliser som finns ska verka på ett stort område. Det är
            ett större område i dag än för bara tio år sedan. Det här gör
            att mycket tid åtgår till att resa och transportera sig. Visst
            blir det märkligt. På ett av de här ställena hade man för ett
            tag sedan en ungdomsliga med ganska många unga människor inblandade.
            Då är det inte alldeles enkelt att kommunicera endast via telefon
            och nätet. Man skickar naturligtvis underlag, men det är klart
            att man behöver träffas och samtala och resonera kring frågorna.
          </note>
          <note>
            Jag ska inte gå in på alla de olika brotten, för detta vet justitieministern
            likaväl som jag. Men jag tycker att det är oroande att Riksrevisionen
            säger det de gör. Jag gör en koppling bland annat till det faktum
            att vi i Västerbotten inte har åklagare i Lycksele och Skellefteå.
          </note>
          <note type="speaker">
            Anf. 21 Justitieminister BEATRICE ASK (M):
          </note>
          <note>
            Fru talman! Jag delar inte uppfattningen att det som Riksrevisionen
            säger är oroande. Jag är en varm anhängare av Riksrevisionen,
            även när vi får kritik, av det enkla skälet att det är viktigt
            att någon granskar verksamheten. Det är ett seriöst underlag för
            att vidta åtgärder. Jag har pekat på de svar som regeringen gett
            på Riksrevisionens synpunkter och nämnt några av alla de åtgärder
            som vi vidtar. Sedan har jag också pekat på att det finns saker
            där vi inte riktigt håller med Riksrevisionen, men det är en annan
            sak. Vi tyckte att de var otydliga. Det finns dock mycket att
            göra för att öka effektiviteten.
          </note>
          <note>
            Låt mig sedan gå till Norrlandsproblematiken och åklagarkammaren.
            Det vore frestande att ställa en fråga till interpellanten, men
            jag tycker att det är ett oskick när statsråd gör det, så jag
            avstår. Det är dock intressant att fundera över om en omorganisation
            av åklagarkammaren i Umeå skulle öka effektiviteten. Jag konstaterar
            att åklagarkammaren i Umeå har bra genomströmningstider, ligger
            bra till när det gäller lagföring och även håller tidsfrister
            på ett bra vis, bland annat i barnärenden. Resultaten är alltså
            ganska bra.
          </note>
          <note>
            Sedan har vi enskilda ärenden där man kan önska mer. Där måste
            jag peka på de möjligheter som finns till att effektivisera kontakterna,
            men också på att vi gärna ser att det blir fler polisiära förundersökningsledare,
            så att man inte behöver ha distanskontakt för att kunna genomföra
            barn- och ungdomsutredningar i alla ärenden. Det är klart att
            det är någonting som vi önskar.
          </note>
          <note>
            Det finns mycket att arbeta med i det praktiska för att säkerställa
            detta, tror jag. Jag välkomnar naturligtvis konkreta förslag och
            synpunkter från polisen lokalt, andra medarbetare i rättsväsendet
            och allmänheten när man ser att det finns snedsitsar. Det finns
            nog inga enkla lösningar när det gäller Norrland, utan vi tvingas
            vara pragmatiska och kreativa, och då tror jag också att vi kan
            hantera det på ett bra sätt.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2013/14:495 om socialtjänstens arbete
            med utsatta barn
          </note>
          <note type="speaker">
            Anf. 22 Statsrådet MARIA LARSSON (KD):
          </note>
          <note>
            Fru talman! Eva Olofsson har frågat mig vad jag avser att göra
            för att förbättra arbetsvillkoren inom socialtjänstens barn- och
            ungdomsvård för att få stopp på den alltför stora personalrörligheten.
          </note>
          <note>
            En trygg och säker vård bygger till stor del på goda förutsättningar
            för personalen att utveckla vården och på att kompetent och erfaren
            personal finns att tillgå. En viktig och prioriterad fråga för
            regeringen handlar om att stödja huvudmännen i deras arbete att
            stärka kompetensen i den sociala barn- och ungdomsvården.
          </note>
          <note>
            Det är kommunerna som ansvarar för att personalen har lämplig
            utbildning och erfarenhet för att klara av sina arbetsuppgifter
            inom socialtjänsten. Den 1 juli 2014 träder ny lagstiftning om
            krav på behörighet för att få utföra vissa uppgifter inom den
            sociala barn- och ungdomsvården i kraft. Socialnämnden ska ansvara
            för att använda handläggare som har avlagt svensk socionomexamen
            eller annan relevant examen på grundnivå i högskolan, eller som
            har en erkänd utländsk utbildning.
          </note>
          <note>
            För att stärka huvudmännens arbete genomför regeringen en långsiktig
            satsning för att stödja kommunerna i arbetet med kompetensutveckling
            inom den sociala barn- och ungdomsvården. Som ett första led har
            Socialstyrelsen på regeringens uppdrag fördelat statsbidrag till
            kommunerna för en inventering av kompetensläget och kompetensbehovet
            på kommunal nivå och för att genomföra kompetensutvecklingsinsatser
            under 2013 och 2014.
          </note>
          <note>
            Inventeringen har gett kommunerna en möjlighet och stöd i att
            inventera vilken kompetens som handläggarna besitter och vilken
            kompetens kommunen behöver för att klara sitt uppdrag inom den
            sociala barn- och ungdomsvården. Inventeringen beskriver den nuvarande
            situationen och utgör ett underlag för regeringens fortsatta kompetenssatsning
            och för ett långsiktigt utvecklingsarbete på lokal och regional
            nivå.
          </note>
          <note>
            Den primära målgruppen för statsbidraget för utbildnings- och
            kompetensutvecklingsinsatser är socialsekreterare, chefer och
            andra arbetsledare inom den sociala barn- och ungdomsvården. Statsbidraget
            omfattar också kompetensutveckling i form av stöd och handledning
            för oerfarna handläggare och behandlande personal. Under förutsättning
            att riksdagen beviljar medel för ändamålet fortsätter statsbidraget
            till kommunerna för utbildningsinsatser och kompetensutveckling
            fram till och med 2016.
          </note>
          <note>
            Jag vill avsluta med att säga att det i landets kommuner pågår
            ett arbete med att utveckla kompetensen och få en större stabilitet.
            Jag kommer att fortsätta att föra en dialog med Sveriges Kommuner
            och Landsting, Akademikerförbundet SSR och andra aktörer för att
            på bästa sätt stödja kommunerna i det pågående utvecklingsarbetet.
          </note>
          <note>
            Då Eva Olofsson, som framställt interpellationen, anmält att
            hon var förhindrad att närvara vid sammanträdet medgav förste
            vice talmannen att Jens Holm i stället fick delta i överläggningen.
          </note>
          <note type="speaker">
            Anf. 23 JENS HOLM (V):
          </note>
          <note>
            Fru talman! Läget i Sverige skulle kunna beskrivas i mycket positivare
            termer än vad jag är tvungen att göra nu.
          </note>
          <note>
            Den borgerliga regeringen kom till makten 2006 med löftet att
            bekämpa arbetslösheten och minska det så kallade utanförskapet.
            Vi ser i dag nästan åtta år senare att inget av detta uppfyllts.
            Vi har mer än 400 000 människor som befinner sig i arbetslöshet.
            Klyftorna i Sverige har ökat alltmer. Vi är ett av de länder inom
            den industrialiserade världen där klyftorna mellan fattig och
            rik ökar mest. Vi ser också att barnfattigdomen under den här
            tiden har ökat och att mer än 200 000 barn lever i så kallade
            ekonomiskt utsatta situationer, med andra ord i fattigdom.
          </note>
          <note>
            Nu är det semestertider. Jag vet själv hur min dotter pratar
            med sina kompisar och berättar att vi ska åka på tågluff, att
            vi sedan ska ut till landet och att hon ska vara på sports camp
            en vecka. Det är jättespännande saker. Samtidigt känner jag en
            klump i magen när jag vet att ungefär 10–15 procent av min dotters
            kompisar inte kommer att få göra sådana saker.
          </note>
          <note>
            Deras föräldrar måste antingen jobba kanske med dubbla arbeten
            under hela sommaren för att få vardagen att gå ihop eller har
            inget jobb och lever på ekonomisk ersättning från socialtjänsten.
            Det finns väldigt mycket mer att göra, Maria Larsson, för att
            överbrygga klyftorna och framför allt för att se till att alla
            barn ska ha rätt att växa upp i likartade situationer så att de
            får samma möjligheter.
          </note>
          <note>
            Läget belastar våra anställda inom socialtjänsterna runt om i
            våra kommuner extra hårt. Det har vi fått larmrapporter om gång
            på gång inte minst från socionomernas fackförbund Akademikerförbundet
            SSR. Men även politiker i Uppsala, Stockholm och på andra ställen
            har vittnat om att det är närmast kris för socialtjänsten i många
            kommuner.
          </note>
          <note>
            Det har inte minst att göra med att pressen på socialtjänsten
            har blivit otroligt hård. Människor som tidigare fångades upp
            av våra trygghetssystem, som sjukförsäkring eller a-kassan, måste
            nu allt oftare gå och söka socialbidrag. Vi vet att den vanligaste
            orsaken bland dem som kommer och söker ekonomisk ersättning från
            socialtjänsten är att de har blivit arbetslösa.
          </note>
          <note>
            Vi måste göra någonting för att se till att våra socialsekreterare
            kan bemöta det på ett adekvat sätt. Akademikerförbundet SSR har
            föreslagit en handlingsplan för att komma till rätta med socialsekreterarnas
            situation och särskilt för hur de ska kunna arbeta med barn och
            ungdomar som är utsatta.
          </note>
          <note>
            De konstaterar att det är en väldigt stor personalomsättning.
            Cheferna har väldigt kort erfarenhet från arbetet ute på fältet.
            De vill ha mer resurser, bättre kompetensmöjligheter och framför
            allt att regeringen, fack och arbetsgivare ska sätta sig ned och
            arbeta fram en handlingsplan. Är du beredd att anta en sådan,
            Maria Larsson?
          </note>
          <note type="speaker">
            Anf. 24 Statsrådet MARIA LARSSON (KD):
          </note>
          <note>
            Fru talman! Det går verkligen att beskriva Sverige i positiva
            termer. Det är 250 000 fler personer som är sysselsatta i Sverige
            i dag än när vi tog över regeringsmakten. Det är 200 000 färre
            som befinner sig i utanförskap.
          </note>
          <note>
            Klyftorna i Sverige har ökat sedan början på 90-talet. De ökade
            mest under den tid som Socialdemokraterna med stöd av Vänsterpartiet
            regerade landet. Ökningen sedan vi tillträdde har varit marginell.
            Dessutom minskar fattigdomen bland barn nu i vårt land med regeringens
            politik.
          </note>
          <note>
            Det är faktum. Om man vill beskriva Sverige i positiva termer
            går det alldeles utmärkt, eftersom sanningen talar för det. När
            väldigt många av våra europeiska grannländer har en ökande fattigdom
            i absoluta tal går Sverige mot strömmen. Det är sanningen, Jens
            Holm.
          </note>
          <note>
            Den här debatten skulle handla om socialsekreterarnas situation.
            Men jag är tvungen att svara upp mot en helt annan debatt som
            Jens Holm här inleder. Med den bakgrundsteckning som Jens Holm
            har gjort blir jag väldigt förvånad att Vänsterpartiet säger nej
            den satsning som vi nu vill öronmärka just till barn som lever
            i familjer med långvarigt försörjningsstöd.
          </note>
          <note>
            Den kallas för fritidspeng. Det är en öronmärkt del till barnen
            för att de ska kunna delta i fritidsaktiviteter på samma sätt
            som andra barn och få utveckla sina intressen och sin talang.
            Detta säger Vänsterpartiet nej till. Det är för mig obegripligt
            utifrån den höga ton i retoriken som ni har i den här typen av
            debatter.
          </note>
          <note>
            Låt oss gå tillbaka till det som interpellationen verkligen handlar
            om, nämligen socialsekreterarnas utsatta situation. Jag vet inte
            hur många socialtjänster som jobbar med social barn- och ungdomsvård
            som Jens Holm har besökt. Det kanske jag kan få svar på senare.
          </note>
          <note>
            Jag har ägnat mig åt att resa runt rätt mycket i landet och just
            träffat socialtjänsterna i den del där de jobbar med den sociala
            barn- och ungdomsvården eftersom jag har varit så intresserad
            av att förbättra den verksamheten.
          </note>
          <note>
            Jag har besökt Linköping, Helsingborg, Jönköping, Habo, Södertälje,
            Skellefteå, Norsjö, Malå, Tjörn, Stenungsund, Kungälv, Lessebo,
            Ljungby, Växjö, Katrineholm, Flen, Vingåker, Uddevalla, Vänersborg,
            Munkedal, Trelleborg, Vellinge och Svedala. Det har varit intressanta
            resor.
          </note>
          <note>
            Jag kan konstatera att det finns ett fantastiskt engagemang hos
            socialtjänstens personal. De sliter med svårigheter. Situationen
            ser olika ut i olika kommuner. Men det finns också en fantastisk
            vilja och ambition att utveckla sin verksamhet.
          </note>
          <note>
            Många jobbar i dag väldigt konstruktivt med det verktyg som finns
            som heter BBIC. Många har förutsättningar att också få en god
            arbetsledning. Jag har träffat kommuner där man har en väldigt
            liten omsättning, men det finns också kommuner som har problem.
            Det hoppas jag kunna återkomma till i mitt nästa inlägg, förutsatt
            att vi håller debatten om det som var ämnet för interpellationen.
          </note>
          <note type="speaker">
            Anf. 25 JENS HOLM (V):
          </note>
          <note>
            Fru talman! Jag har en magisterexamen i sociologi, och interpellanten
            Eva Olofsson, som inte kan vara här i dag, är själv utbildad socialsekreterare,
            Maria Larsson. Jag tycker att både Eva Olofsson och jag har ganska
            stor erfarenhet från området. Självklart träffar vi människor
            som arbetar på fältet med dessa frågor.
          </note>
          <note>
            Jag kan hålla med dig om att vi kan lämna frågan därhän om de
            ökade klyftorna i Sverige, den växande arbetslösheten och att
            det är 232 000 barn som växer upp i fattigdom i Sverige. Det viktigaste,
            Maria Larsson, är om man vill göra någonting åt det.
          </note>
          <note>
            Jag vill direkt bemöta ert förslag om fritidspeng. Vi avvisar
            det. Det gäller för barn som går i årskurs 4 upp till årskurs
            9, såvitt jag vet. Vi vill i stället höja normen i försörjningsstödet
            för alla barn. Vi vill höja den med drygt 3 000 kronor per år.
            Det är ett mycket bättre stöd.
          </note>
          <note>
            Vi har förslag till konkreta åtgärder för alla barn. De ska få
            tillgång till gratis läkemedel och gratis glasögon om de behöver
            det. De ska få tillgång till frukost i förskolan. Vi anslår mest
            pengar av alla partier i form av statsstöd till våra kommuner
            och landsting så att de ska kunna arbeta mer med frågorna.
          </note>
          <note>
            Min konkreta fråga till dig, Maria Larsson, var om du är beredd
            att sätta dig ned med arbetsgivare, fackliga organisationer och
            kanske andra berörda och ta fram en handlingsplan för att komma
            till rätta med bristerna inom den sociala barn- och ungdomsvården.
            Är du beredd att arbeta fram en sådan handlingsplan?
          </note>
          <note>
            Detta är vad vi hör när vi talar med de väldigt hårt arbetande
            men tyvärr väldigt hårt belastade socialsekreterarna som arbetar
            med frågorna varje dag. De vill ha en handlingsplan för att komma
            till rätta med detta. De vill ha bättre utvecklingsmöjligheter.
          </note>
          <note>
            De vill till exempel att det ska finnas en specialistutbildning
            för socionomer. Vi i Vänsterpartiet tycker att det är ett bra
            förslag. Vi har avsatt pengar för att vi ska kunna inrätta just
            en sådan specialistutbildning för socionomer. Framför allt tycker
            vi att det är viktigt att vi har en minister som ser problemen
            och är beredd att sätta sig ned med alla berörda för att lösa
            dem.
          </note>
          <note>
            Vad är då ministerns svar på den extremt svåra situation som
            Sveriges socialsekreterare i dag befinner sig i? Maria Larsson
            berättar att regeringen har avsatt pengar för en inventering av
            vilken kompetensutveckling som behövs för våra socialsekreterare.
            Om jag har förstått saken rätt har ni också avsatt pengar via
            statsbidragen till kommunerna så att de verkligen kan göra kompetenssatsningar.
          </note>
          <note>
            Jag skulle vilja veta, Maria Larsson: Exakt hur mycket pengar
            avsätter ni varje år för kompetenssatsningar för dem som arbetar
            inom våra socialtjänster?
          </note>
          <note type="speaker">
            Anf. 26 Statsrådet MARIA LARSSON (KD):
          </note>
          <note>
            Fru talman! Jag noterar att Vänsterpartiet har ett vuxenperspektiv
            när det gäller frågan om fritidspeng. Jag försöker att alltid
            ha ett barnperspektiv. Det är skillnaden mellan ert och vårt synsätt.
            Vi vet att även om man höjer normen – för det har vi också gjort
            – kommer det inte alltid barnen till del. Det finns barn som växer
            upp i hem där det finns missbruk och där pengarna kanske inte
            prioriteras till barnens fritidsaktiviteter. Detta förslag har
            vi hämtat upp från barnrättsorganisationerna i Sverige. Jag tycker
            att det är tråkigt att Vänsterpartiet inte klarar att ha ett barnperspektiv
            på frågan.
          </note>
          <note>
            Låt mig säga att det är få frågor som jag har jobbat med så mycket
            som när det gäller att tillskapa handling för att förbättra den
            sociala barn- och ungdomsvården. Jag är lärare till professionen,
            och jag har mött många barn i utsatthet genom åren. Jag har jobbat
            i många år som lärare, så detta är ett hjärteområde för mig. Det
            är därför jag har gjort så många förändringar både när det gäller
            att stärka lagstiftningen och att stärka barnrättsperspektivet
            där och när det gäller att ge goda förutsättningar att göra ett
            bra jobb.
          </note>
          <note>
            De handläggare som arbetar med detta område har ett svårt jobb.
            Ibland anklagas de för att göra för lite och ibland för att göra
            för mycket. De är värda allt stöd de kan få. Men låt oss inte
            glömma, Jens Holm, att socialtjänsten är en kommunal angelägenhet.
            Jag hoppas att vi är överens om detta. Kommunerna har huvudansvaret.
            Trots det har vi bistått kommunerna så mycket som möjligt för
            att de ska kunna se till att säkra sin kompetens.
          </note>
          <note>
            Det är därför vi har denna kompetenssatsning. Det är en varaktig
            höjning, Jens Holm, med 182 miljoner kronor per år. Satsningen
            tar alltså inte slut, utan detta är en varaktig höjning som ligger
            kvar i budgeten. Den är destinerad till den sociala barn- och
            ungdomsvården för förbättringar där.
          </note>
          <note>
            Det är en kompetenssatsning, men det är också en lagförändring
            som vi gör. Man måste ha formell behörighet för att jobba med
            dessa svåra frågor. Satsningen träder i kraft den 1 juli. Detta
            är alltså ett område där handlingsplanen är påbörjad, Jens Holm.
            Trots att det är kommunerna som har huvudansvaret går vi in med
            kompetenssatsningar eftersom vi ser det som så viktigt.
          </note>
          <note>
            I en del kommuner har man en hög personalomsättning, men inte
            överallt. Där man har förstått betydelsen av en bra arbetsledning
            finns personalen kvar. Ibland har man ett roterande system, och
            ibland har man coachning för att ge stöd i de svåra besluten,
            som man inte kan arbeta med om man är nybörjare eller nyutexaminerad.
          </note>
          <note>
            Men SKF:s kartläggning visar också att drygt hälften av de anställda
            handläggarna på området har mer än fem års erfarenhet som handläggare
            inom verksamhetsområdet. Många stannar alltså länge i uppdraget,
            och det är jag glad för. Om det finns en erfarenhetsbakgrund och
            kontinuitet på de här posterna blir man mer säker på att besluten
            blir riktiga och kloka.
          </note>
          <note>
            Låt mig dock säga igen att detta är ett av de svåraste jobb man
            kan ha. Det är många ingripande åtgärder som man ibland tvingas
            besluta om, och man får sällan uppskattning för alla de riktiga
            och kloka beslut som man fattar varje dag i socialtjänsten i det
            här landet.
          </note>
          <note type="speaker">
            Anf. 27 JENS HOLM (V):
          </note>
          <note>
            Fru talman! Till Maria Larsson vill jag börja med att säga detta:
            Du talar om ett vuxenperspektiv. Vi har verkligen ett barnperspektiv
            i vår politik. Så sent som i går, Maria Larsson, röstade vi om
            ett rödgrönt förslag om att göra FN:s barnkonvention till lag
            i Sverige. Det röstade ditt parti och alla andra borgerliga partier
            med stöd av Sverigedemokraterna emot. Jag förstår inte varför
            vi inte kan göra barnkonventionen till lag så att den verkligen
            implementeras i Sverige. Norge har gjort det, och det borde vi
            också kunna göra.
          </note>
          <note>
            Jag såg en opinionsundersökning från Novus där det konstateras
            att 80 procent av Sveriges socialsekreterare inom barn- och ungdomsvården
            upplever att de nu har ökade administrativa krav och att de får
            mindre tid för klientarbete. 70 procent av socialsekreterarna
            sade att de funderar på att söka sig bort från sitt arbete.
          </note>
          <note>
            Just barn- och ungdomsvården – det som vi debatterar här i dag
            – håller tyvärr på att bli både ett ingångsyrke och ett genomgångsyrke.
            Det är ett yrke som man får som sitt första jobb, och man söker
            sig bort därifrån så fort som möjligt därför att det är så otroligt
            betungande. Man känner inte att man klarar av det som man borde
            klara av.
          </note>
          <note>
            Det är därför vi i Vänsterpartiet delar synen i fackets förslag
            om att det behövs en handlingsplan där vi sätter oss ned gemensamt
            från politiken, från arbetsgivarna och från facket – professionen
            och de som arbetar med dessa viktiga frågor – och försöker lösa
            problemen. På så vis kan socialsekreterarna få bättre karriärmöjligheter
            och bättre kompetensutveckling, man kan ta ned den administrativa
            bördan och framför allt kan man kan se till att alla barn och
            ungdomar får det bemötande och den hjälp som de förtjänar.
          </note>
          <note type="speaker">
            Anf. 28 Statsrådet MARIA LARSSON (KD):
          </note>
          <note>
            Fru talman! Det som Jens Holm efterfrågar är redan på väg. Jag
            kan upprepa det igen: Vi bidrar till kommunernas möjligheter att
            ge kompetensutveckling till sin personal. Jag hoppas också kunna
            återkomma när det gäller specialistutbildning. Det är massor med
            saker som är på gång och som är påbörjade. Vi har genomfört en
            rad olika lagförändringar för att stärka barnrättsperspektivet.
            Läs vad vi har gjort! Jag skickar gärna över en sammanställning
            till Jens Holm.
          </note>
          <note>
            Låt mig också säga att när det gäller FN:s barnkonvention tycker
            även Kristdemokraterna, som är mitt parti, att den ska bli svensk
            lag. Men till skillnad från Vänsterpartiet har vi respekt för
            att saker och ting måste konsekvensanalyseras och utredas först.
            Det är därför vi har tillsatt en utredning som just nu sitter
            och arbetar med detta. Det är klart att man i riksdagen kan bestämma
            sig för att genomföra detta med en gång utan att titta på vad
            utredningen kommer fram till. Jag förstår att det är det som Jens
            Holm vill. Men det är inte så svensk parlamentarism och svensk
            demokrati är uppbyggd. Först gör vi en utredning, konsekvensanalyserar,
            tittar på resultatet och låter många komma till tals i en remissomgång.
            Sedan går vi till beslut. Det är den vanliga ordningen. Den har
            jag respekt för, och så tänker jag gå till väga också i den här
            frågan.
          </note>
          <note>
            Barnperspektivet visade vi i allra grad från Alliansen när vi
            tillsatte utredningen. Jens Holm, som har kunnat påverka regeringspolitiken
            långt tidigare, har aldrig tillsatt någon utredning för att titta
            på frågan.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2013/14:511 om stödet till svensk
            idrott
          </note>
          <note type="speaker">
            Anf. 29 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Gunilla Carlsson har frågat mig vad jag tänker göra
            för att möjliggöra för fler att ta del av en aktiv fritid i form
            av idrottsaktiviteter.
          </note>
          <note>
            Låt mig börja med att vara tydlig med att jag till fullo delar
            interpellantens oro över att alltför få barn och unga idrottar.
            Alla människors möjlighet att utöva idrott och motion har länge
            varit central för statens stöd till idrotten, och 2009 skrev vi
            också in barnrättsperspektivet i idrottspolitiken.
          </note>
          <note>
            Riksidrottsförbundets egna undersökningar av kostnaderna för
            barns idrottande avseende tio av de vanligaste idrotterna visar
            att den genomsnittliga totalkostnaden 2009 låg på 5 128 kronor.
            I motsvarande undersökning för 2003 låg kostnaden på 4 510 kronor
            – en kostnadsökning som är något större än ökningen av konsumentprisindex
            för den perioden. Nu är det alltid vanskligt att jämföra siffror,
            men under perioden 2002–2008 mer än fördubblades det statliga
            stödet till idrotten.
          </note>
          <note>
            Min poäng med just denna sifferexercis är att det inte är självklart
            att ett ökat statligt stöd med automatik medför att familjernas
            kostnader för barnens idrottande minskar. Jag tror att det är
            väl så viktigt att studera hur idrottens föreningar och förbund
            själva agerar för att göra det möjligt för barn från socioekonomiskt
            utsatta familjer att delta i verksamheten.
          </note>
          <note>
            Mot bakgrund av detta gav regeringen i december förra året Centrum
            för idrottsforskning i uppdrag att genomföra en fördjupad analys
            av i vilken utsträckning idrottsrörelsen gör det möjligt för alla
            människor att utöva idrott och motion. Analysen ska i första hand
            omfatta frågan om idrottsrörelsen når olika grupper i befolkningen
            utifrån till exempel ålder, kön, sexuell läggning, socioekonomiska
            förhållanden, geografisk hemvist, funktionsnedsättning och utländsk
            bakgrund. Centrum för idrottsforskning ska särskilt analysera
            utifrån vilka kriterier och synsätt olika delar av idrottsrörelsen
            väljer att fastställa nivån på sina medlems- och träningsavgifter.
          </note>
          <note>
            Centrum för idrottsforskning ska peka på goda exempel samt belysa
            metoder och arbetssätt inom idrottsrörelsen som bidrar till att
            få fler människor att utöva idrott och motion. Resultatet ska
            redovisas i maj 2015. Jag ser fram emot att få ta del av detta.
          </note>
          <note>
            Som interpellanten känner till träder nu den 1 juli förändringar
            i socialtjänstlagen i kraft. De syftar till att förbättra möjligheterna
            för barn i ekonomiskt utsatta familjer att delta i organiserade
            fritidsaktiviteter i samma utsträckning som andra barn. Hushåll
            med barn i årskurs 4–9 ska ha rätt till ersättning från socialnämnden
            för kostnader för barnets deltagande i fritidsaktiviteter om hushållet
            vid ansökan har försörjningsstöd och har haft försörjningsstöd
            under minst sex månader den senaste tolvmånadersperioden. Det
            är regeringens sätt att ta ansvar för att en utsatt grupp i samhället
            ges bättre möjlighet att delta i fritidsaktiviteter. Jag hoppas
            att idrotten och det övriga föreningslivet kan svara upp mot detta.
          </note>
          <note>
            När det gäller barns deltagande i idrott är det inte enbart familjens
            kostnader som är avgörande. Lika viktigt kan övriga krav och förväntningar
            på föräldrarna vara och inte minst att det överhuvudtaget finns
            ett fungerande och inkluderande föreningsliv i närområdet. Här
            har den samlade idrottsrörelsen en verklig utmaning, och Riksidrottsförbundet
            har sedan några år stor frihet att använda det statliga stödet
            på drygt 1,7 miljarder kronor för att ta sig an utmaningen. Det
            är en utmaning som måste tas. Det handlar i grund och botten om
            att förverkliga såväl statens idrottspolitik som Riksidrottsförbundets
            egen vision om allas rätt att få vara med.
          </note>
          <note>
            Det omfattande stödet till svensk idrott, friheten att använda
            detta stöd på bästa sätt och införandet av barnrättsperspektivet
            är, tillsammans med de årliga uppdragen till Centrum för idrottsforskning
            och den snart införda fritidspengen, regeringens bidrag för att
            möjliggöra för fler att ta del av en aktiv fritid i form av idrottsaktiviteter.
          </note>
          <note>
            Anf. 30 GUNILLA CARLSSON i Hisings Backa (S):
          </note>
          <note>
            Fru talman! Jag vill tacka idrottsministern för svaret. Det är
            glädjande att höra att ministern delar den oro som jag lyfter
            fram i min interpellation om att alltför få barn och unga idrottar.
            Även om många av våra barn och unga idrottar ökar klyftorna, och
            fler barn ställs utanför.
          </note>
          <note>
            I svaret lyfter ministern också fram hur anslagsförändringarna
            har sett ut under de senaste dryga tio åren. Det var främst den
            socialdemokratiska satsningen Handslaget som gjorde att idrottsrörelsen
            fick ett ökat anslag 2002. Jag är glad över att den sittande regeringen
            fortsatte med det, men nu kallas det för Idrottslyftet. En annan
            förändring var att pengarna som gick från Svenska Spel till idrotten
            flyttades över till ett anslag.
          </note>
          <note>
            Sedan har resurserna dock uteblivit. Det har inte varit några
            uppräkningar sedan 2009. Och det ser vi nu konsekvenserna av.
            Svensk idrottsrörelse lyfter själva fram det. Just nu håller de
            på med en kampanj som heter Låt alla idrotta.
          </note>
          <note>
            Precis som idrottsministern sade i svaret har kostnaderna för
            att vara medlem och att vara aktiv ökat genom åren. Det har blivit
            allt tuffare för idrottsföreningarna att finnas lokalt. Ministern
            lyfter också fram i sitt svar hur viktigt det är att den lokala
            idrottsföreningen finns närvarande och också aktivt jobbar mot
            barn och unga i närområdet.
          </note>
          <note>
            Ministern har även gett ett uppdrag till Centrum för idrottsforskning
            att titta på hur man når ut. Det är naturligtvis alltid en utmaning
            att titta på hur man når ut till dem som inte finns med, men det
            handlar också om resurser. Det är klart att om idrottsföreningarna
            inte har möjlighet att vara verksamma i ett område är det också
            mycket svårare att få fler barn och unga att vara med.
          </note>
          <note>
            Den största delen av dem som är aktiva i idrottsrörelsen är det
            på frivillig basis – som ledare, aktiva föräldrar i föräldraföreningar
            och annat. Men möjligheten att vara med lokalt, att jobba ute
            i skolorna, att finnas på ett kansli och annat har man inte. Vi
            socialdemokrater har sett det, och vi har också lyssnat på idrottsrörelsen
            och sagt att vi behöver förstärka här. Därför har vi valt att
            lägga närmare 300 miljoner extra till svensk idrott. 272 miljoner
            går till idrotten, men resterande går till Svenskt Friluftsliv.
            Vi ser det nämligen inte som en kostnad utan som en investering
            för framtiden.
          </note>
          <note>
            Därför blir jag orolig när jag läser en intervju med ministern
            i Svenska Dagbladet där hon pekar på att idrottsföreningarna bara
            vill ha pengar, att det kostar och att de vill ha våra skattepengar.
            Vi socialdemokrater ser det som en investering. Vi tror att det
            är bra för samhället och för framtiden om vi ser till att barn
            och unga har en aktiv fritid.
          </note>
          <note>
            Min fråga blir återigen: Idrottsministern delar min oro, men
            vad är hon beredd att göra? Förslagen i svaret gör mig inte speciellt
            trygg. Det behövs något mer.
          </note>
          <note type="speaker">
            Anf. 31 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Naturligtvis delar vi oron. Men innan jag kommer
            in på vad vi gör, vad vi har gjort och vad vi vill göra vill jag
            ta upp något som Gunilla Carlsson skriver i interpellationen,
            nämligen hur klyftorna ökar.
          </note>
          <note>
            Det finns olika sätt att räkna på det. Jag vet inte riktigt vad
            Gunilla Carlsson menar med klassklyftor, men om vi talar om ekonomiska
            skillnader har hon sannolikt fel. I till exempel en artikel publicerad
            i Svenska Dagbladet häromdagen signerad Stefan Fölster, som jag
            tror att Gunilla Carlsson väl känner till, står det att Sveriges
            fattiga – om man kan tala om det – har fått det största inkomstlyftet
            i Europeiska unionen. Sveriges låginkomsttagare har fått stora
            inkomstlyft och förmögenhetsskillnaderna är historiskt sett låga.
            Spridningen av löner och disponibla inkomster är oförändrad under
            senare år.
          </note>
          <note>
            Det finns också siffror från OECD – man kan tolka det på olika
            sätt – som visar att skillnaderna mellan högst och lägst snarare
            var större under den socialdemokratiska regeringen, före 2006,
            och att med Alliansens politik har skillnaderna faktiskt minskat.
            Det tycker jag att vi ska ha med oss i det här. Jag tycker inte
            att Gunilla Carlsson ska påstå att stora inkomstskillnader skulle
            vara orsaken till att en del barn och ungdomar väljer att inte
            idrotta. Jag tror nämligen att problemen ligger på ett helt annat
            område.
          </note>
          <note>
            Om vi ska tala om pengar nämnde Gunilla Carlsson Handslaget.
            Vi tycker också att det var bra. Det var 100 miljoner, tror jag,
            när det infördes 2002. I dag är det 500 miljoner.
          </note>
          <note>
            År 2000, för ungefär 14 år sedan, hade idrottsrörelsen, Riksidrottsförbundet,
            687 miljoner kronor. I dag har de drygt 1,7 miljarder plus det
            som satsas ute i kommunerna plus mycket av det som också går som
            sponsring direkt till idrotterna – även om det gäller de större
            idrotterna. Jag tror att 70 procent av alla sponsringsmedel går
            in i idrotten.
          </note>
          <note>
            Vi kan dock se att det finns problem som vi behöver jobba med.
            Därför är Centrum för idrottsforsknings rapporter användbara för
            oss alla. Det gäller inte bara när de i den senaste rapporten
            talar om etiken och lite om oron för hur det ibland fungerar i
            föreningslivet, även med kriminell infiltration, utan de går också
            in på djupet och tittar på fördelningen av till exempel LOK-stödet.
          </note>
          <note>
            Trots mer pengar har man ändå tappat medlemmar. Och de som förefaller
            idrotta mindre är flickor med invandrarbakgrund och flickor över
            huvud taget, som gärna vill vara med och idrotta men kanske inte
            känner för att tävla. Idrotten måste vara öppen också för dem.
          </note>
          <note>
            Jag nämnde barnperspektivet, och det är en fråga som debatteras
            både inom idrottsvärlden och också utanför. Man ser ju att med
            tidiga elitsatsningar riskerar många barn och unga att skrämmas
            bort som annars skulle ha hittat den glädje i idrotten som vi
            vill att de ska hitta. Man ska inte toppa lagen när barn är sex
            åtta år dels för att det inte är bra för dem själva, dels för
            att man inte får fram de stjärnor som man tror sig kunna få fram.
          </note>
          <note>
            Just dessa rapporter och den dialog som vi har med idrottsrörelsen
            och som också många landslagsläkare tar upp är väldigt viktiga
            för att vi ska komma åt det som vi vill komma åt. Jag tror ändå
            att tre av fyra tio- till tolvåringar ofta idrottar i en förening,
            men många väljer att idrotta utanför föreningslivet. Hur ser det
            ut där? Hur kan vi stödja också den formen av idrott? Idrottsrörelsen
            är viktig, inte bara för att den når så många utan också för att
            den står för en demokratisk fostran.
          </note>
          <note>
            Anf. 32 GUNILLA CARLSSON i Hisings Backa (S):
          </note>
          <note>
            Fru talman! Jag har inte varit emot dessa studier. Jag tycker
            absolut att det är jättebra att man gör dem. Man ska ha så mycket
            underlag som det bara är möjligt. Sedan är det idrottsrörelsen
            som har ett eget ansvar för att fördela de resurser som vi beslutar
            att den ska få.
          </note>
          <note>
            Du sade själv i ditt svar att man alltid får fundera över detta
            med siffror. Den här ökningen skedde ju inte under alliansregeringens
            tid. Man har också ändrat på själva anslagsfördelningen. Pengarna
            har betalats ut direkt som anslag i stället för, som tidigare,
            att man fick dem från Svenska Spel. Det har ju inte varit någon
            jättestor ökning. Handslagets 100 miljoner ökade allteftersom.
            Så man får akta sig för att ge en bild av att alliansregeringen
            har satsat jättemycket på idrotten, för det är inte sant.
          </note>
          <note>
            Från och med 2009 har utvecklingen av anslaget stått stilla.
            Det är faktiskt kulturministern som har ansvar för idrottsfrågorna.
            Under åren 2009–2014 har idrottsrörelsen inte fått några ökade
            anslag. Kostnadsutvecklingen har däremot inte stått stilla, utan
            kostnaderna har ökat. Det gör att idrotten har fått mindre resurser
            för att genomföra bra verksamhet.
          </note>
          <note>
            Det är därför som jag och idrotten själv lyfter fram den här
            frågan. Man vet att idrottsrörelsen har en jätteviktig funktion
            i samhället. Den står för en demokratisk fostran, men den har
            också i uppdrag att se till att barn och unga får röra på sig,
            vara med i lagidrott och annat.
          </note>
          <note>
            Sedan håller jag med om det som ministern säger om elittänkandet.
            Man ska kunna vara med fast man inte vill tävla. Det är jätteviktigt.
            Det anser idrottsrörelsen också. Den frågan måste den alltid jobba
            med.
          </note>
          <note>
            Men till syvende och sist handlar det om vilka resurser som man
            ger till idrottsrörelsen, och vad är det för syn man har? Har
            man den synen att idrotten bara vill åt våra skattepengar, ja,
            då säger jag att jag är med och betalar skatt och det gör du också,
            kulturministern. Jag hoppas att du tycker att det är en investering
            för framtiden att vi ser till att våra barn och unga har möjlighet
            att vara aktiva i en idrottsförening.
          </note>
          <note>
            Vi ser också att man är mer aktiv i de områden där människor
            har höga inkomster. Så det är klart att det hänger ihop med vad
            man har för ekonomiska resurser. Det hänger också ihop med att
            föreningarna har möjlighet att ha anställda personer eller personer
            som jobbar som idrottsledare på fritiden. De är otroligt viktiga.
            De drar in enorma resurser genom att lägga ned frivilligt arbete.
          </note>
          <note>
            Men ska vi få bukt med att nå de grupper som inte deltar i dag
            måste vi jobba på att få in dem. Fler killar än tjejer är med,
            speciellt i vissa idrotter. Tjejer slutar också med idrott tidigare.
            Det är klart att man måste titta på vad det är som gör att den
            effekten uppstår. Däremot är tjejer ofta med och tränar på gym
            och har kanske höga kostnader för det, om de har råd att göra
            det. Där kan föreningslivet också gå in.
          </note>
          <note>
            En annan fråga som idrottsrörelsen lyfter fram är att man inte
            ser föreningarna och deras styrka, utan de jämförs med företag.
            Detta är också att slå undan fötterna för föreningslivet, som
            jag tycker att vi ska värna och vara stolta över i Sverige.
          </note>
          <note type="speaker">
            Anf. 33 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Jag är glad över att Gunilla Carlsson tog upp Svenska
            Spel. Vi gick idrottsrörelsen till mötes när den önskade att vi
            skulle avsluta kopplingen till Svenska Spel. Man visste inte hur
            spelandet skulle se ut, och det finns också en moralisk dimension
            i detta. Man kanske inte vill bli förknippad med de snabba spelen
            som i viss utsträckning också kan vara beroendeframkallande.
          </note>
          <note>
            Återigen: Nu är vi tillbaka till detta med pengar. Historiskt
            sett har idrottsrörelsen mer pengar än någonsin. Gunilla Carlsson
            talar om ekonomiska resurser. Jag hoppas att Gunilla Carlsson
            också hörde vad jag sade om att inkomstskillnaderna i Sverige
            är historiskt låga, men att det naturligtvis finns människor som
            inte alltid har resurser. Fritidspengen är därför utmärkt och
            ska komma precis de barnen till godo. Dessutom är det bättre med
            fritidspeng, för då kan barnen själva välja idrott i stället för
            att de styrs direkt in i till exempel Riksidrottsförbundet, om
            det är det som är Gunilla Carlssons avsikt.
          </note>
          <note>
            Dessutom betyder det här att väldigt mycket mer pengar kommer
            till barnen – 3 000 kronor per barn och år. Det är väldigt mycket
            mer än de 300 miljoner som Gunilla Carlsson vill satsa.
          </note>
          <note>
            Sedan handlar det också om disponibla medel. Trots allt ligger
            sysselsättningen väldigt högt i Sverige. Alla som arbetar har
            fått ta del av skattesänkningarna. Jag gjorde en beräkning och
            kom fram till att enbart det senaste femte jobbskatteavdraget,
            som Socialdemokraterna motvilligt anslöt sig till, räcker till
            exempel till avgiften för två barn i musikskola eller i en idrottsförening.
            Detta betyder otroligt mycket för människors frihet att själva
            kunna välja aktiviteter för sina barn.
          </note>
          <note>
            Vad kan man göra ytterligare? Det finns nog många barn, ungdomar
            – det är där som man tappar, jag talade om oron för elittänkande
            bland barn – och framför allt invandrarkvinnor som inte väljer
            att fortsätta. Inriktningen på tävlandet passar inte alla.
          </note>
          <note>
            I Riksidrottsförbundets egna undersökningar har man frågat vilka
            som vill bli ledare i en idrottsförening. De som oftast får den
            frågan är svenskfödda killar. De som väldigt sällan får frågan
            är flickor med invandrarbakgrund, och den senare gruppen vill
            väldigt gärna ha ett sådant uppdrag. Här finns mycket att arbeta
            med, och det har vi också diskuterat med Riksidrottsförbundet.
            Det kan handla om motivation för att få fler flickor att fortsätta
            att idrotta högre upp i åldrarna – precis det som Idrottslyftet
            syftar till.
          </note>
          <note>
            Pröva-på-dagar i skolan är otroligt viktigt. Medierna skildrar
            oftast bara de stora evenemangen. Nu kommer vi att leva med fotbollen
            under en månad framåt, och det är roligt för väldigt många. Men
            det finns ett sjuttiotal idrotter enbart inom Riksidrottsförbundet.
            Många av idrotterna får aldrig en chans att synas, om de inte
            kommer till skolorna. Det finns många intressanta exempel på hur
            fäktning, orientering, taekwondo och många andra idrotter får
            en chans att visa upp sig skolan och också kanske blir ett alternativ
            för barn som inte riktigt känner sig hemma inom fotbollen eller
            i olika lagidrotter. Det är en utveckling som jag absolut vill
            fortsätta att driva.
          </note>
          <note>
            Anf. 34 GUNILLA CARLSSON i Hisings Backa (S):
          </note>
          <note>
            Fru talman! Många av de delar som idrottsministern lyfter fram
            är också det som Riksidrottsförbundet och specialförbunden jobbar
            med. Det är precis de frågor som man diskuterar ute i de lokala
            föreningarna. Hur ska vi nå ut, och hur ska vi hitta fler ledare?
            Dessa frågor är jätteviktiga, men det som ändå gör mig förbryllad
            är att kulturministern – eller idrottsministern – delar oron,
            men hon är inte lyhörd för vad idrottsrörelsen efterfrågar. Man
            efterfrågar ju resurser för att kunna åstadkomma en del av detta.
          </note>
          <note>
            Hur ska man kunna pröva på olika idrotter? Vem ska komma ut till
            skolorna och visa upp sig? Det kanske behövs en organisation även
            i föreningen för att den ska ha sådana möjligheter. Då behövs
            det också resurser.
          </note>
          <note>
            Vi som parti har lyft fram extratjänster i stället för fas 3.
            Vi vill se till att människor kommer ut och får göra ett riktigt
            arbete. Låt människor komma ut i föreningslivet via dessa extratjänster
            så att man kan möjliggöra för fler att pröva på olika idrotter
            ute i skolorna. Det får ju inte människor i fas 3. Man får inte
            lov att göra ett riktigt jobb. Men detta är ett sätt.
          </note>
          <note>
            Sedan talar kulturministern om fritidspengen. Där finns det en
            skillnad när det gäller hur vi ser på det. Redan på 1940-talet
            lämnade vi välgörenhetspolitiken och började tala om en generell
            välfärd. Det handlar om att se till att alla barn har möjlighet.
            Vi säger nej till fritidspengen. Vi vill att man i stället ska
            höja riksnormen för försörjningsstöd. Då behöver man inte peka
            ut de barn som inte har möjlighet.
          </note>
          <note>
            I dag har man fått kritik: Hur ska man kunna hålla sekretessen
            när det gäller fritidspengen när det är föreningarna som ska skicka
            underlag för att barnen ska få del av resurserna? Det är ett synsätt
            där man menar att föräldrarna inte kan ta det ansvaret.
          </note>
          <note type="speaker">
            Anf. 35 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Jag tror inte att en del av de bekymmer som vi båda
            ser skulle bero på att Riksidrottsförbundet har för låga anslag.
            Det är inte det som är skälet till att en del flickor väljer att
            hoppa av. Idrottandet är väldigt starkt, inte minst bland barnen,
            men vi behöver bredda det och få in också barn som kanske inte
            gillar att tävla.
          </note>
          <note>
            Gunilla Carlsson i Hisings Backa talar om Friluftsfrämjandet,
            och jag talar ofta om scoutrörelsen. Jag tror att det är två viktiga
            ingångar.
          </note>
          <note>
            Många barn är stillasittande och ökar i vikt. Det finns naturligtvis
            olika skäl till detta. Stillasittande kan vara en, att man inte
            har hittat sin idrott eller att det inte fungerar i närmiljön.
            Därför är det viktigt med det uppdrag som vi har gett till den
            nya Arkitekturutredningen: att se hur man kan ha bra utemiljöer
            för barn och unga så att de kan cykla eller gå till skolan utan
            att behöva skjutsas av föräldrar i bil eller ta buss för att det
            ska vara tryggt. Jag tror att vardagsmotionen är väl så viktig
            för att vi ska må bra, vid sidan av det som idrottsrörelsen gör
            och ofta gör bra.
          </note>
          <note>
            Att det finns bekymmer vet vi. Det kommer vi att få anledning
            att diskutera bland annat i Almedalen.
          </note>
          <note>
            Jag vill avsluta med något som också har att göra med vår hälsa.
            I rapporten Statens stöd till idrotten står det så här: Enligt
            Statens folkhälsoinstitut skulle det svenska folkets hälsa förbättras
            avsevärt (och sjukvårdskostnaderna minska drastiskt) om alla följde
            rådet att ägna sig åt minst en halvtimmes motion varje dag, exempelvis
            i form av en rask promenad. Här har vi ett verkligt samhällsproblem
            som jag egentligen tycker är större än detta med idrotten, för
            tre av fyra barn idrottar i föreningslivet, och många gör det
            faktiskt utanför även om vi vill att alla ska göra det.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2013/14:507 om alternativ till Förbifart
            Stockholm
          </note>
          <note type="speaker">
            Anf. 36 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jens Holm har frågat mig om jag avser att påbörja
            bygget av Förbifart Stockholm innan det slutgiltiga godkännandet
            från miljödomstolen och andra rättsliga instanser kommit, vilka
            delar av Förbifart Stockholm jag bedömer inte omfattas av prövning
            enligt annan lagstiftning än väglagen, hur mycket av intäkterna
            från trängselskatten i närtid, alltså 2014–2018, som jag avser
            att använda till kollektivtrafik och utbyggd cykeltrafik och om
            jag avser att skrota planerna på Förbifart Stockholm och i stället
            lägga alla pengar på utbyggd kollektivtrafik och cykel- och gånginfrastruktur.
          </note>
          <note>
            Regeringen har möjliggjort en byggstart för Förbifart Stockholm
            genom beslut i den fysiska planeringsprocessen och genom den ekonomiska
            planeringen. Regeringen beslutade 2009 om tillåtlighet enligt
            17 kap. miljöbalken för en utbyggnad av Förbifart Stockholm. När
            regeringen har beslutat att tillåta en verksamhet är frågan om
            tillåtlighet avgjord, och den ingår inte i efterföljande tillståndsprövningar
            enligt miljöbalken. Frågan om att säga ja eller nej till förbifarten
            har besvarats av regeringen i och med tillåtlighetsbeslutet och
            kan därmed inte prövas av mark- och miljödomstolen, som ska pröva
            de delar av projektet som kräver tillstånd enligt miljöbalken.
            Domstolen ska också pröva överklagandena när det gäller de detaljplaner
            som ändrats för att inrymma förbifarten. Den 15 maj i år beslutade
            regeringen att avslå alla överklaganden avseende den arbetsplan
            som Trafikverket fastställt enligt väglagen. Regeringen har således
            avslutat sin prövning av Förbifart Stockholm.
          </note>
          <note>
            De delar av projektet som kan påbörjas redan nu, när arbetsplanen
            vunnit laga kraft, är så pass stora att det finns fördelar med
            att påbörja dem så snabbt som möjligt.
          </note>
          <note>
            Beträffande satsningar på kollektivtrafik kan nämnas att 2013
            års Stockholmsförhandling resulterat i att 9 miljarder kronor
            av den totala satsningen på tunnelbanan i Stockholm finansieras
            genom trängselskatt. Jag vill också påminna om att förbifarten
            möjliggör ny kollektivtrafik i form av busslinjer.
          </note>
          <note>
            Jens Holm tycks anse att Förbifart Stockholm är en intern angelägenhet
            för Stockholmsregionen. Men projektet handlar om E4, en av vårt
            lands kanske viktigaste Europavägar. Den ingår i det transeuropeiska
            nät där vi ingått internationella överenskommelser om bland annat
            god framkomlighet. Jag tvivlar på att de bilister som använder
            Essingeleden i rusningstrafik tycker att framkomligheten är god.
            Därför är det lätt för mig att svara nej på den sista frågan:
            Jag tänker inte skrota planerna på Förbifart Stockholm.
          </note>
          <note>
            Att leda biltrafik som i dag går genom Stockholm runt staden
            är inte bara en viktig investering som lägger grund för tillväxt,
            bostadsbyggande och utveckling. Det är också en viktig insats
            för att minska trängsel, restider och utsläpp och förbättra livskvaliteten
            för en hel region. Opinionsmätning efter opinionsmätning visar
            att invånarna i Stockholmsregionen står bakom Förbifarten. Jens
            Holm visar snarare att Vänsterpartiet inte står bakom stockholmarna.
          </note>
          <note type="speaker">
            Anf. 37 JENS HOLM (V):
          </note>
          <note>
            Herr talman! Kära åhörare! Förbifart Stockholm kommer, om den
            blir av, att bli en sexfilig motorväg i en tunnel som är ungefär
            två mil lång. Troligen är det Sveriges dyraste motorvägsbygge
            någonsin. Slutnotan vet vi inte i dag vad den landar på, men man
            kan uppskatta den till någonstans runt 45 miljarder kronor om
            man räknar med räntor.
          </note>
          <note>
            Förbifart Stockholm avvisas med all rätt av vår expertmyndighet
            Naturvårdsverket. Byggs förbifarten riskerar vi att inte kunna
            uppnå våra klimatmål. Utsläppen kommer att öka i takt med att
            trafiken och resandet på Förbifart Stockholm ökar. Dessutom skulle
            jag inte vilja vara invånare i Skärholmen eller trakten kring
            norra Järva, där Förbifart Stockholm läggs i ytläge. Man får alltså
            en sexfilig motorväg precis utanför fönstret.
          </note>
          <note>
            Dessutom är frågan om höga partikelnivåer inte löst för den långa
            tunnel som Förbifart Stockholm ska ledas i. Det handlar om små
            partiklar, smutssaker, som rivs upp av till exempel dubbdäck som
            kör på asfalt. Nivåerna av partiklar kommer att vara extremt höga,
            särskilt vintertid, i Förbifart Stockholms tunnlar.
          </note>
          <note>
            Jag har ställt den här interpellationen till infrastrukturministern
            för att jag studsade till en smula då jag läste hennes pressmeddelande
            från den 15 maj i år. I rubriken på det pressmeddelandet sade
            man att Förbifart Stockholm kan byggas redan i sommar.
          </note>
          <note>
            Jag har ställt flera frågor i den här interpellationen, men en
            av mina frågor handlar just om detta. Vad exakt, Catharina Elmsäter-Svärd,
            är det ni ska börja bygga redan i sommar? Det borde du kunna svara
            på, för sommaren är redan här, såvitt jag kan se på vädret och
            annat.
          </note>
          <note>
            Jag tycker att den frågan är väldigt relevant, eftersom stora
            delar av Förbifart Stockholm inte har godkänts av mark- och miljödomstolen.
            Mark- och miljödomstolen i Nacka ska granska förbifarten utifrån
            miljöbalken. Det handlar bland annat om de hamnar som ska byggas
            upp och om grundvattenbortforslingen i och med det bygget. Det
            handlar också om granskningar av åtminstone tolv detaljplaner
            som rör Förbifart Stockholm, som inte är godkända av mark- och
            miljödomstolen.
          </note>
          <note>
            Mark- och miljödomstolen säger att man kanske kan komma med ett
            utlåtande i slutet av det här året. Då undrar jag, Catharina Elmsäter-Svärd:
            Varför föregå den rättsliga processen? Det är väl inte praxis
            i Sverige när man drar i gång så här stora byggen? Vad exakt är
            det ni ska börja bygga i sommar?
          </note>
          <note>
            Sedan vill jag vända mig mot det här med opinionsundersökningar.
            Det är rätt löjligt. Man kan ställa frågan så här: Vill ni ha
            mer utbyggd kollektivtrafik, eller vill ni ha en sexfilig motorväg?
            Vad väljer folk då? Då vill de ha en mer utbyggd kollektivtrafik.
            Det beror helt på hur man ställer frågan.
          </note>
          <note>
            Du säger att Förbifart Stockholm möjliggör för nya busslinjer.
            Såvitt jag vet har man inte planerat en enda meter med busskörfält
            i Förbifart Stockholm. Om människor som åker buss från Skärholmen
            till norra Järva vill kliva av mitt på vägen måste de upp ur de
            där tunnlarna och sedan ned igen, för ingen kan kliva av i tunneln.
            Hur ska det egentligen fungera?
          </note>
          <note type="speaker">
            Anf. 38 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag kan göra en sak klar för alla som lyssnar på
            den här debatten eller som sedan läser i protokollet. Det är väldigt
            tydligt att Vänsterpartiet och Jens Holm är emot förbifarten lika
            mycket som jag och alliansregeringen är för förbifarten. I det
            här läget handlar det uppenbarligen inte om att vi ska försöka
            övertyga varandra. Vi lär ha kvar våra ståndpunkter.
          </note>
          <note>
            Jag tänker på perspektivet om förbifarten blir klar. Jag tycker
            att det är tillräckligt oroväckande.
          </note>
          <note>
            Den som sitter på järnvägen in mot Stockholms central vet att
            det är en enorm flaskhals. Man bara väntar på att Citybanan ska
            bli färdig, så att vi kan påbörja till exempel renoveringen av
            Söderströmsbroarna och få mer kapacitet. Man förstår då att förbifarten
            egentligen är vägens motsvarighet till Citybanan för järnvägen.
          </note>
          <note>
            I dag har vi Essingeleden. Det är en otrolig flaskhals. Det är
            en enorm kapacitetsbrist. Leden byggdes för oerhört länge sedan.
            Det är en vägsträcka som inte är en lokalgata för Stockholm, inte
            ens en gång för Stockholmsregionen. Det handlar om en nationell
            väg för hela landet.
          </note>
          <note>
            Händer det någonting på Essingeleden blir det en infarkt för
            hela Stockholmsregionen. Därför blir förbifarten den del som gör
            att vi bland annat inom en nära tid kan åstadkomma de renoveringar
            som behöver göras på Essingeleden. Men man bör också se det här
            i ett mycket större sammanhang.
          </note>
          <note>
            I Stockholmsområdet – det kan jag berätta för den som kanske
            inte känner till alla dess delar – pågår en hel del vägbyggen.
            Det handlar om att skapa nya miljöer och bättre förutsättningar,
            både kultur- och miljömässigt, och att skapa nya ytor för promenadstaden,
            cykelstaden och kanske cykelregionen. Norra länken, som snart
            är klar, ska vara en del tillsammans med Essingeleden för att
            sedan kopplas ihop med Södra länken och till och med, herr talman,
            på sikt kanske en östlig förbindelse. Vi får en inre ring för
            staden.
          </note>
          <note>
            Vi kan sedan ta nästa perspektiv med Norrortsleden, som blev
            klar för inte så många år sedan. Den kopplas ihop med förbifarten
            och den kommande Södertörnsleden. Då blir det som en stor yttre
            ring.
          </note>
          <note>
            Det här är någonting som ska vara med och bidra till att vi får
            en bättre rörlighet och knyter ihop hela Stockholmsregionen. Jag
            själv, som är från Södertälje, vet behovet av att knyta ihop regionen
            med de norra delarna. Då är all infrastruktur viktig. Det är det
            som ger förutsättningar för att alla som vill ha jobb och kan
            få jobb i Stockholmsregionen också ska kunna få en bostad. Vi
            tänker att vi kopplar ihop infrastruktur, kollektivtrafik, inte
            minst tunnelbana, med bostadsbyggande. Då måste man se förbifarten
            i ett mycket större perspektiv.
          </note>
          <note>
            Det är helt riktigt att jag, precis som Jens Holm sade, i glädje
            och kanske av lycka över att regeringen gjort så mycket som den
            kan göra i det här läget för att förbereda för förbifarten att
            komma i gång på allvar säger: Man kan göra det som är möjligt
            kopplat till väglagen. Sedan är det som Jens Holm säger helt korrekt.
            De delar som handlar om grundvatten och andra tunnelarbeten som
            ska vara enligt miljöbalken kommer att tas upp under hösten. Det
            handlar inte om villkoren om , utan om villkoren för hur man ska
            göra. Det har jag naturligtvis full respekt för.
          </note>
          <note type="speaker">
            Anf. 39 JENS HOLM (V):
          </note>
          <note>
            Herr talman! Nej, du, Catharina Elmsäter-Svärd, jag har två inlägg
            kvar. Jag kommer att fortsätta att fråga: Vad exakt är det som
            ska börja byggas redan i sommar av Förbifart Stockholm?
          </note>
          <note>
            Den 15 maj i år gick du ut med ett pressmeddelande där du lovade
            att Förbifart Stockholm skulle börja byggas. Du säger så här:
            de delar av vägbygget som inte kräver tillstånd enligt annan lagstiftning
            än väglagen.
          </note>
          <note>
            Du har kommunicerat ut det här till hela pressen. Då kan du väl
            fortsätta att berätta, för jag förstår inte det, och väldigt många
            andra förstår inte. Var är det man ska börja gräva? Var ska man
            börja asfaltera? Var någonstans ska man börja med bygget av Förbifart
            Stockholm?
          </note>
          <note>
            Jag tror, Catharina Elmsäter-Svärd och alla som följer den här
            debatten, att det faktiskt kan vara så illa att den borgerliga
            regeringen, eftersom det är valår i år, vill ge sken av att man
            börjar bygget av Förbifart Stockholm redan nu. Man gör det för
            att alla vi som är motståndare till Förbifart Stockholm ska ge
            upp och sluta protestera. Har man väl börjat med någonting är
            det nämligen ganska svårt att avbryta det.
          </note>
          <note>
            Du vet mycket väl, Catharina Elmsäter-Svärd, att vi har tolv
            stycken detaljplaner som fortfarande granskas och att Mark- och
            miljööverdomstolen fortfarande granskar Förbifart Stockholm utifrån
            miljöbalken. Praxis i Sverige är att man brukar låta rätten ha
            sin gång innan man drar i gång sådana här stora byggen. Nu får
            du faktiskt svara: Vad exakt är det som ska börja byggas?
          </note>
          <note>
            Sedan pratade du om infarkt. Jag kan berätta rätt mycket om infarkt
            när man åker kollektivt i den här stan. Det har nog du också varit
            med om. Människor står som packade sillar vid 16-tiden i tunnelbanan.
            Man kanske inte ens kommer med tunnelbanevagnen för att det är
            så många människor. Det är pendeltåg som inte går. Man kanske
            skulle vilja ta sig från pendeln till den gröna tunnelbanelinjen,
            men det finns ingen tvärbana, så man måste åka runt jättemycket.
          </note>
          <note>
            Det som den här regionen behöver, Catharina, är stora satsningar
            i kollektivtrafiken. Vi behöver mer tunnelbana. Vi behöver bättre
            pendeltåg. Vi behöver fler tvärförbindelser. Vi behöver bygga
            ut cykeltrafiken, så att vi får riktiga cykelbanor, inte de livsfarliga
            cykelfält som är mitt ute i vägen.
          </note>
          <note>
            Kan vi dessutom kombinera det här med att vi gör det billigare
            att resa kollektivt kommer fler människor att resa kollektivt.
            Då behöver vi inte gigantiska motorvägsprojekt, som Förbifart
            Stockholm. Förbifart Stockholm bygger ju på att vi åker mer och
            mer bil. Finansieringen bygger också på det. Man ska få in pengar
            från trängselskatten. Tanken med trängselskatten var att pengarna
            skulle gå till kollektivtrafiken. Nu tar ni alla de pengarna till
            att bygga Förbifart Stockholm i stället.
          </note>
          <note>
            Nya motorvägar leder till ökad trafik. Ökad trafik leder till
            ökad trängsel. Ökad trängsel leder till ökade utsläpp. Därför
            avvisas Förbifart Stockholm av hela miljörörelsen och även av
            Naturvårdsverket.
          </note>
          <note>
            Det smarta alternativet är förstås att vi investerar i kollektivtrafiken.
            Det är ett faktum att bilresandet har gått ned i Stockholmsregionen
            sedan 2007, 2008. Vi följer en internationell trend som brukar
            kallas för peak car, nämligen att bilismen kanske har nått sin
            gräns. Det talar också för att vi inte behöver Förbifart Stockholm.
          </note>
          <note>
            Vi ska göra det lättare att resa kollektivt, och vi ska göra
            det lättare för människor att cykla.
          </note>
          <note>
            Du svarade inte på frågan om kollektivtrafiken i förbifarten.
            Finns det några bussfiler över huvud taget? Ska människor kliva
            av bussen mitt i en tunnel, med alla höga partikelhalter och bilar
            som far förbi i hög fart?
          </note>
          <note type="speaker">
            Anf. 40 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Kollektivtrafiken kan köras på väg, och ännu bättre
            är det naturligtvis om det finns en separat kollektivtrafikfil.
            Det är helt riktigt inte planerat i förbifarten.
          </note>
          <note>
            Vi har också hört hur man på landstingets trafikavdelning planerar
            nya bussförbindelser exempelvis i Södertälje för dem som jobbar
            i norra sidan av staden. Man är redan i gång med ett trafikupplägg.
            Det är möjligt med den nya förbifarten.
          </note>
          <note>
            Alla pengar går till vägar, säger Jens Holm. Nej, jag håller
            inte riktigt med om det. Det ingicks en tydlig Stockholmsöverenskommelse
            för ett antal år sedan om vad som ska göras med de pengar som
            trängselskatten ger. Pengarna ska komma tillbaka till regionen.
            En tydlig del, som också följer resultatet av folkomröstningen,
            är att pengarna går till väg – och förbifarten är en stor del.
          </note>
          <note>
            Den tekniska överenskommelse som finns i Stockholmsöverenskommelsen
            – Vänsterpartiet valde att inte delta i överenskommelsen, men
            en tydlig majoritet deltog – innebär att 5 miljarder ska tas från
            statliga anslag, flyttas över från länsplanen, och då går det
            att göra mer som annars Stockholms läns landsting skulle ha stått
            för. Stockholms läns landsting svarar främst för sjukvård och
            den största delen av kollektivtrafiken. Genom att göra omflyttningen
            kunde Stockholms läns landsting satsa mer på spårväg i regionen.
          </note>
          <note>
            I Stockholmsöverenskommelsen ingår också 100-miljarderspaketet,
            där trängselskatten är en viktig del, satsningar på Citybanan.
            Citybanan är den absolut viktigaste delen för att få bort flaskhalsarna
            för fjärrtågen, godstågen och pendeltågstrafiken i Stockholm.
            Vi är rätt överens om att det är bra att Citybanan kommer på plats.
          </note>
          <note>
            Jag delar Jens Holms uppfattning att i ett Stockholm som växer,
            inte bara staden utan hela regionen, är det trångt överallt. Det
            behövs mer av allt – fler bostäder, mer tillgänglighet, fler möjligheter
            att gå, cykla och åka kollektivt. Det är en av anledningarna till
            att alliansregeringen, Alliansen i Stockholm, Alliansen i landstinget
            och alliansföreträdare i andra kommuner har bestämt sig för att
            gemensamt satsa på fler nya linjer i tunnelbanan. Detta möjliggörs
            av intäkterna från trängselskatten, det som bilisterna betalar
            när de åker på våra vägar.
          </note>
          <note>
            I överenskommelsen ingår det att man ska börja ta ut trängselavgifter
            på Essingeleden.
          </note>
          <note>
            Bygger man mer väg blir det mer trafik. Jag motsäger inte den
            delen. Med en så starkt växande Stockholmsregion, så otroligt
            många som vill vara här och passera igenom regionen, måste vi
            fundera över vad vi gör.
          </note>
          <note>
            För att kunna ta emot tillväxten, som i grunden är bra, bygga
            bostäder och göra det möjligt att röra sig måste vägar, järnväg
            och annan kollektivtrafik byggas ut. Därför är förbifarten så
            viktig. Den minskar sårbarheten.
          </note>
          <note>
            Jag har tittat på de olika delarna och där arbetet har påbörjats
            – för att komma tillbaka till en av Jens Holms frågor. Förstudier
            och annat har pågått under en längre tid. Det sker förberedelser
            av omläggning av vatten, el och så vidare till exempelvis i Kungens
            kurva. Sådant kan göras utan att invänta de andra delarna.
          </note>
          <note type="speaker">
            Anf. 41 JENS HOLM (V):
          </note>
          <note>
            Herr talman! De sakerna påbörjades redan före den 15 maj, såvitt
            jag vet. Inte rullades en massa stora grävskopor och annat ut
            efter den 15 maj.
          </note>
          <note>
            I ärlighetens namn kan Förbifart Stockholm inte byggas innan
            rätten har haft sin gång. Även ni vill följa denna praxis.
          </note>
          <note>
            Sedan handlade det om hur man sitter i Södertälje och på andra
            ställen och planerar. Om vi inte bygger Förbifart Stockholm, Catharina
            Elmsäter-Svärd, tänk vad bra det vore för Södertälje om vi kunde
            öka kapaciteten på pendeltågen. Tänk vad bra det vore för dem
            som åker pendeltåg om det kunde finnas en tvärlinje från pendeln
            som kan kopplas till den gröna linjen eller den röda linjen.
          </note>
          <note>
            För 45 miljarder kronor, som blir prislappen för Förbifart Stockholm,
            vilket är lågt räknat, kan man bygga ut kollektivtrafiken otroligt
            mycket. Det är vad vi i Vänsterpartiet vill. Det ska kombineras
            med att satsa på att människor kan cykla och gå mer.
          </note>
          <note>
            Om en motorväg byggs blir det, precis som Catharina Elmsäter-Svärd
            tillstår, ökad trafik. Stockholm klarar inte mer trafik. Det är
            inte vad som behövs. Klimatet och miljön klarar inte heller av
            det. Därför ska inte Förbifart Stockholm byggas.
          </note>
          <note>
            Sedan var det frågan om trängselskatten. Sedan 2006 har ni inte
            använt en enda krona från intäkterna av trängselskatten till kollektivtrafiken.
            Om ni kan motsäga det, gör det gärna här och nu. Av de drygt 2
            miljarder kronor som hittills har kommit in från trängselskatten
            har inte en enda spänn gått till kollektivtrafiken. De har gått
            till nya vägar och främst till projektering av Förbifart Stockholm.
            Det är upprörande, och det är ett svek mot alla stockholmare som
            röstade för trängselskatten.
          </note>
          <note>
            Herr talman! Jag vill tacka så mycket för debatten. Det här är
            en fråga som vi kommer att fortsätta att diskutera framöver.
          </note>
          <note type="speaker">
            Anf. 42 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag vill tacka Jens Holm. Jag blev mycket glad när
            jag fick interpellationen om förbifarten. Jag får många interpellationer,
            men den här debatten såg jag verkligen fram emot. Frågan är så
            betydande och avgörande.
          </note>
          <note>
            Jens Holm har helt rätt i att frågan om förbifarten kommer att
            vara helt avgörande i valet, men jag tror att den kommer att vara
            ännu mer avgörande för hur Stockholm i fortsättningen ska utvecklas,
            växa och ta emot alla de människor som vill bo, verka och leva
            här.
          </note>
          <note>
            Det handlar inte bara om Stockholm, det handlar inte ens om Södertälje
            eller Norrtälje, utan det handlar om hela Mälardalen och hela
            Sverige.
          </note>
          <note>
            Jag träffade företagare i Luleå och bad dem nämna några viktiga
            infrastruktursatsningar. Då nämnde de, bland annat, Hamnbanan
            Göteborg, och de nämnde också Förbifart Stockholm. Det kanske
            låter som en lokalgata, men det är en nationell väg som knyter
            ihop människor, jobb och förutsättningar. Trängselskatterna möjliggör
            att vi kan få både väg och kollektivtrafik. I Stockholmsöverenskommelsen
            används en del av länsplanen och en del av den nationella planen.
            Det ger förutsättningar att investera i Citybanan, som är så viktig
            för järnvägen och pendeltågen i Stockholm, och ny spårvagn i Stockholm.
            I överenskommelsen om trängselskatt från 2013 har 9 miljarder
            avsatts för satsningar på tunnelbanan. Men det är klart att det
            kostar mycket att bygga väg också.
          </note>
          <note>
            Allt detta görs för att hela Stockholmsregionen ska utvecklas
            och fungera. Jag hoppas verkligen, herr talman, att det blir ett
            avgörande i valet. Jag är bekymrad över att det i dag finns en
            splittrad opposition som inte har bestämt sig. Men väljarna behöver
            inte fundera. Med en alliansregering blir det en förbifart.
          </note>
          <note>
            Överläggningen var härmed avslutad.
          </note>
          <note>
            11 § Bordläggning
          </note>
          <note>
            Följande dokument anmäldes och bordlades:
          </note>
          <note>
            12 § Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 12 juni
          </note>
          <note>
            Agneta Luttropp
          </note>
          <note>
            13 § Kammaren åtskildes kl. 11.28.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
