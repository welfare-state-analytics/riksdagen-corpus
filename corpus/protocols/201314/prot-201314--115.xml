<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--115</head>
          <docDate when="2013-05-27">2013-05-27</docDate>
        </div>
      </front>
      <body>
        <div>
          <note n="1c2b4115">
            ﻿
          </note>
          <note n="eb5c90e5">
            Riksdagens protokoll
          </note>
          <note n="dc45f878">
            2013/14:115
          </note>
          <note type="date" n="1c97a767">
            Tisdagen den 27 maj
          </note>
          <note n="5cc9ea1d">
            Kl. 10:00 - 15:56
          </note>
          <note n="b62913fd">
            1 § Anmälan om uppteckningar vid EU-nämndens sammanträden
          </note>
          <note n="cbfad461">
            Andre vice talmannen anmälde att uppteckningar från EU-nämndens
            sammanträde onsdagen den 30 april hade kommit in.
          </note>
          <note n="ecbded8b">
            2 § Anmälan om fördröjda svar på interpellationer
          </note>
          <note n="4b9b8a26">
            Följande skrivelser hade kommit in:
          </note>
          <note n="29ca4bde">
            Interpellation 2013/14:460
          </note>
          <note n="b8017d63">
            Interpellation 2013/14:460 Hög tid för nationell biblioteksstrategi
          </note>
          <note n="faa113b1">
            Interpellationen kommer inte att kunna besvaras inom föreskriven
            tid.
          </note>
          <note n="d5e2c0c1">
            Skälet till dröjsmålet är sedan tidigare inbokade resor och engagemang.
          </note>
          <note n="fb8be0d5">
            Jan Björklund
          </note>
          <note n="87bf6dec">
            Interpellation 2013/14:461
          </note>
          <note n="d4c4cb99">
            Interpellation 2013/14:461 Markåtkomst för cykelleder
          </note>
          <note n="4f37bb1b">
            Interpellationen kommer att besvaras måndagen den 2 juni 2014.
          </note>
          <note n="8a921381">
            Skälet till dröjsmålet är att interpellanten ej kan närvara inom
            svarstiden.
          </note>
          <note n="c48d3dd8">
            Beatrice Ask
          </note>
          <note n="a5891edd">
            Interpellation 2013/14:464
          </note>
          <note n="0a8febf8">
            Interpellation 2013/14:464 Nya skattesänkningar efter paus
          </note>
          <note n="719a2a7d">
            Interpellationen kommer att besvaras torsdagen den 26 juni 2014.
          </note>
          <note n="553f395e">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="4e42a3b3">
            Rikard Jermsten
          </note>
          <note n="deee59a4">
            3 § Ärenden för hänvisning till utskott
          </note>
          <note n="996976d3">
            Följande dokument hänvisades till utskott:
          </note>
          <note n="4764a692">
            4 § Ärenden för förnyad bordläggning
          </note>
          <note n="5bbd088b">
            Följande dokument bordlades för andra gången:
          </note>
          <note n="84af4224">
            5 § Ändrade regler om introduktionsperiod och legitimation för
            lärare och förskollärare
          </note>
          <note type="speaker" n="45628e67">
            Anf. 1 CECILIA DALMAN EEK (S):
          </note>
          <u who="Q16594543" xml:id="i-3ae537bcbd9a73f3-0" n="2fccfb98" next="i-e1d668ed202c9707-0">
            <seg n="46b6920a">
              Herr talman! Sverige står inför en lärarkris. Detta är de flesta
              överens om. I en skola där bristerna i likvärdighet är alarmerande
              och där resultaten rasar är det viktigare än någonsin att satsa
              på lärarna. Därför har vi socialdemokrater förespråkat och startat
              upp en nationell samling för läraryrket, ett brett arbete för
              att stärka professionaliteten och yrkets status.
            </seg>
            <seg n="26a31efa">
              I dag, herr talman, debatterar vi lärarlegitimationerna, en reform
              som kom till efter ett utredningsinitiativ av den senaste socialdemokratiska
              regeringen och som då kallades auktorisation. Syftet är just att
              professionalisera läraryrket och säkra att alla elever möter kompetenta
              lärare.
            </seg>
          </u>
          <note n="b58d9a8c">
            Jag yrkar bifall till vår reservation nr 1.
          </note>
          <u who="Q16594543" xml:id="i-e1d668ed202c9707-0" n="2fccfb98" prev="i-3ae537bcbd9a73f3-0">
            <seg n="123b3675">
              Herr talman! Lärarlegitimationerna syftade till att gå ett steg
              längre än en behörighetsgivande teoretisk utbildning. Reformen
              inspirerades av andra legitimationsgivande yrken som avslutas
              med en längre tids arbete under handledning och kompletterande
              utbildning med deltagande från akademin. Syftet med legitimationen
              är att brygga över mellan utbildning och yrkesvardag. Syftet med
              lärarlegitimationen är att brygga över mellan lärandets vardag
              och lärarens vardag. Introduktionsåret skulle ge arbete under
              handledning, som är en förutsättning i alla andra legitimationsyrken.
            </seg>
            <seg n="062562f9">
              Vi socialdemokrater har varit tydliga med vår besvikelse över
              hur regeringen har utformat introduktionsåret. Vi menar att det
              har fått alldeles för liten del av utbildning och handledning
              och att regeringen har lämnat huvudmännen i sticket. Men också
              lärare, rektorer och inte minst elever har lämnats i sticket.
              En nyutbildad lärare behöver få hjälp att bedöma och utvärdera
              sina insatser tillsammans med en skicklig, erfaren kollega som
              har fått särskild utbildning för att vara mentor. Men hon behöver
              också få påfyllning från akademin i den praktiska vardag hon möter.
            </seg>
            <seg n="56d9dcf0">
              Den form som regeringen har gett introduktionsåret har inneburit
              att det i stället har blivit ett sätt för en nyutbildad lärare
              att visa upp vad hon redan kan, vad hon redan har lärt sig. Det
              har blivit en sorts extremt förlängd provanställning.
            </seg>
            <seg n="9d325910">
              Herr talman! Regeringens respektlösa behandling av denna viktiga
              reform har skapat en ryckighet som har gjort att både lärare och
              rektorer far illa. I stället för att utreda ordentligt och ta
              tid på sig började legitimationshanteringen med att regeringen
              hafsade. Ett illa genomtänkt förslag lades fram, och en hart när
              ogenomförbar modell presenterades. Förslag har kommit och beslutats
              utan att konsekvenserna varit utredda. Kostnaderna har skenat.
              Regler har beslutats, återtagits, debatterats i denna kammare
              och bytts ut bara för att kompromissas bort och återkomma som
              något helt annat.
            </seg>
            <seg n="85bb720b">
              Hafs och slarv har präglat regeringens hantering av denna viktiga
              fråga redan från början. Detta har vi socialdemokrater påpekat
              vid flera tillfällen, och vi har också lämnat konstruktiva förslag
              till hur arbetet skulle kunna gå vidare.
            </seg>
            <seg n="c680a6c6">
              Under de år som reglerna för lärarlegitimationer nu har vinglat
              hit och dit har lärare och rektorer slitit för att lärarna ska
              få sina legitimationer. Trots att lärarutbildning annars är ett
              statligt ansvar, och i en ekonomiskt ansträngd tid, har huvudmännen,
              rektorerna och lärarna ansträngt sig för att ta det ansvar som
              det innebär att förverkliga introduktionsåret. Mycket engagemang
              har lagts ned på att utbilda mentorer och söka vägar för nyutbildade
              lärare att få det stöd som behövs i ett bra yrke – det som skulle
              vara bryggan mellan lärarens utbildningsvardag och lärarvardagen.
            </seg>
            <seg n="6396ded0">
              Exakt hur mycket pengar som har lagts ned vet vi inte, men det
              är mycket. Och nu säger regeringen att det inte spelar någon roll.
            </seg>
            <seg n="19eb424a">
              När introduktionsåret inte längre ska vara en del av lärarlegitimationen
              raderar det skillnaden mellan utbildad och legitimerad. Vad är
              kvar? Det kastar omkull hela idén med introduktionsåret som en
              brygga mellan lärarutbildningens teori och läraryrkets vardag.
              Lärarlegitimationen reduceras helt enkelt till ett examensbevis.
              Vad är skillnaden? Tydligare än så kan man inte säga att detta
              är exempel på ännu ett av legitimationsreformens misslyckanden.
            </seg>
            <seg n="3a281cd0">
              Det är inget mindre än en förolämpning mot landets lärare och
              rektorer, som har trott på legitimationsidén och som har arbetat
              hårt för att förverkliga den. Det är en förolämpning mot de huvudmän
              som har arbetat för att få till en fungerande rutin för introduktionsåret.
              Det är ett hån mot landets elever, som behöver en stärkt och professionaliserad
              lärarkår. I en tid när landet står inför den värsta lärarkrisen
              på åratal gör man bara inte så här!
            </seg>
            <seg n="cf31a1cd">
              Herr talman! Regeringen har konstaterat att introduktionsårets
              utformning har inneburit hinder för nyutexaminerade lärare, som
              man skriver i det betänkande vi diskuterar i dag. Tydligare än
              så kan man inte säga att detta är ännu ett exempel på slarvet
              med legitimationsreformens genomförande.
            </seg>
            <seg n="9eac3b8f">
              Det rimliga nu vore att ta ansvar för hela legitimationsreformen
              och göra om introduktionsåret så att det verkligen fungerar. Det
              skulle jag ha respekt för. Men i stället för att göra om och göra
              rätt väljer regeringen att blunda och helt enkelt ta bort det
              som är kärnan i hela reformen.
            </seg>
            <seg n="a37425f7">
              Herr talman! Detta är inget mindre än ett bevis på den borgerliga
              skolpolitikens misslyckande. I den situation som regeringen har
              försatt skolan i Sverige i måste introduktionsåret göras om. Vi
              menar att regeringen måste återkomma med en plan för hur introduktionsåret
              kan bli en välfungerande del av lärarlegitimationen.
            </seg>
            <seg n="73f82413">
              Herr talman! Staten har en viktig ledarskapsroll för att utveckla
              skolan, för att utveckla läraryrket och för att stärka resultaten
              i skolan. Det har inte minst regeringens egen utredare Leif Lewin
              skrivit om. Han avlämnade betänkandet Staten får inte abdikera
              , där han efterlyser ett statligt ledarskap som bidrar till att
              lärarna utvecklas. Det behövs ett ledarskap som kan stimulera
              lärarnas kollegiala samverkan i syfte att utveckla kvaliteten
              i undervisningen i enlighet med vetenskap och beprövad erfarenhet.
              Vidare säger Lewin: Ledarskapet bör verka för att alla lärare
              utvecklas kontinuerligt i sitt arbete. Det låter som om han talar
              om rektorer. Men han pekar också på det statliga ansvaret – minns
              rubriken: Staten får inte abdikera .
            </seg>
            <seg n="7a51e193">
              Precis detta skulle introduktionsåret vara. Precis just detta
              skulle introduktionsåret ge – en struktur för att stimulera lärarnas
              kollegiala samverkan. Ett introduktionsår som utformats som en
              förlängd del av utbildningen skulle både ge ny kunskap, som utformats
              för just situationen att arbeta som ny lärare, och skapa en struktur
              för ett kollegialt lärande.
            </seg>
            <seg n="edf1d502">
              Att lärare utvärderar undervisningen gentemot vetenskap och beprövad
              erfarenhet är det som behövs. Det var precis det som regeringens
              egen utredare efterfrågade. Och den strukturen vill nu regeringen
              lägga ned.
            </seg>
            <seg n="ca61f27b">
              Herr talman! Förra året var utbildningsutskottet på studiebesök
              i Finland, det nordiska land som ofta framhålls som det goda exemplet
              när det gäller goda resultat i skolan. Utskottet besökte bland
              annat övningsskolan i Helsingfors, där vi träffade chefen Olli
              Määttä. Han berättade att den finska skolan lärt sig mycket av
              hur den svenska grundskolan utformats. Men, sade han, de sista
              åren har vi inte gjort så mycket av det som ni har gjort.
            </seg>
            <seg n="3a3382e2">
              Det fanns dock en sak som han var imponerad av och beundrade
              och som han skulle följa noga med stort intresse, och det var
              introduktionsåret. Det skulle ge läraren en bättre start i yrket
              och bidra till skolans lärandestruktur, sade han. Det är många
              i den finska skolvärlden som följer debatten i Sverige, och jag
              är säker på att de blir besvikna när det här beslutet fattas.
            </seg>
            <seg n="f4440c94">
              Herr talman! Introduktionsåret är en viktig del av lärarlegitimationen.
              Det är ett sätt att stärka lärarstudenten på vägen till att bli
              en självständig lärare. Det lägger grunden för ett kollegialt
              lärande och bidrar därmed till att utveckla och professionalisera
              läraryrket. Det ska innehålla stora utbildningsdelar och stöd
              för utvärdering tillsammans med erfarna lärare hos huvudmannen.
              Staten måste spela en viktig roll eftersom lärarutbildning också
              är en statlig angelägenhet. Men det har regeringen sjabblat bort.
            </seg>
            <seg n="7eff308f">
              Man kan beskriva skolan på olika sätt. Man kan tala om PISA-ras
              och lärarkris, skolsegregation, ökande kunskapsklyftor och bristande
              likvärdighet. Men man kan också tala om alla de tusen och åter
              tusen lärare och rektorer som i dag precis som alla andra dagar
              går till skolan glada över det fantastiska uppdrag de har, stärkta
              av att varje dag möta elever som upplever wow-ögonblicket, som
              fattar, som känner polletten trilla ned. Och man kan jobba för
              att stärka dem. Introduktionsåret var till för att skapa en lärandeorganisation
              för att stärka just de lärare som behöver det i skolan. Det tar
              regeringen nu bort.
            </seg>
            <seg n="72e5b32d">
              Det behövs ett tydligt ledarskap och rimliga arbetsvillkor. Sveriges
              rektorer, elever och lärare behöver en regering som faktiskt tar
              ansvar för läraryrkets utveckling.
            </seg>
            <seg n="ec997ff2">
              Vi socialdemokrater vill inte reducera lärarlegitimationen till
              ett examensbevis. Vi vill därför att regeringen ska återkomma
              till riksdagen med en plan för hur introduktionsåret ska bli en
              självklar och fungerande del i lärarlegitimationen. Efter åtta
              års hafs och slarv med lärarlegitimationsreformen mäktar den här
              regeringen kanske inte med det. Därför, herr talman, är det tydligt
              att den svenska skolan behöver en ny regering. Men det, herr talman,
              är en annan historia.
            </seg>
          </u>
          <note type="speaker" n="4eac342b">
            Anf. 2 JABAR AMIN (MP):
          </note>
          <u who="Q5548875" xml:id="i-0e00f8323688b470-0" n="c2d7442e">
            <seg n="322f80d4">
              Herr talman! För drygt tre år sedan stod vi här i kammaren och
              debatterade införandet av lärarlegitimation. Då stod jag här i
              talarstolen och pekade på rimligheten och vikten av att lärarlegitimationen
              ska medges direkt efter avslutad utbildning i stället för efter
              en ettårig introduktionsperiod som regeringen inte visste hur
              den skulle organiseras. Svaret från Alliansen var att de hade
              rätt och vi andra fel.
            </seg>
            <seg n="6f7f038e">
              Herr talman! Nu har det gått tre år, och nu har verkligheten
              hunnit i kapp Alliansen. Nu har Alliansen kommit till vägs ände
              och säger exakt det vi hävdade här för tre år sedan. Alliansen
              kovänder alltså och gör exakt som Miljöpartiet föreslog för tre
              år sedan: ser till att lärarna får lärarlegitimation efter avslutad
              lärarutbildning och inte efter en påtvingad introduktionsperiod
              som skolan inte var förpliktad att ge.
            </seg>
            <seg n="627cf604">
              Välkomna till verkligheten! säger jag till regeringen. Bättre
              att förstå sent än aldrig. Vi välkomnar att regeringen nu insett
              att lärarleg ska medges efter avslutad utbildning. Det är dock
              synd att ni i Alliansen lekte så här ansvarslöst i tre år med
              villkoren för våra nyblivna lärare.
            </seg>
            <seg n="eb4c6a0f">
              Herr talman! Vi har hävdat att det främst är lärosätenas ansvar
              att de lärare som examineras uppfyller kraven på lämplighet enligt
              examensordningen. Just detta föreslår nu sent omsider regeringen.
              Återigen säger jag till regeringen: Välkomna till verkligheten!
            </seg>
            <seg n="4c00d9a0">
              Vi menar att huvudmännens ansvar även inkluderar att säkerställa
              att de som examineras får en god introduktion till läraryrket
              genom en introduktionsperiod där varje ny lärare får en mentor
              under sitt första år på jobbet.
            </seg>
            <seg n="7ec7b556">
              Gällande introduktionsåret har Miljöpartiet tidigare påpekat
              att skolhuvudmännen fick mycket otydlig information om vad en
              introduktionsperiod skulle innehålla och att ingen myndighet har
              haft till ansvar att se till att det finns platser till alla studenter.
              Detta gäller fortfarande.
            </seg>
            <seg n="088a7ac5">
              Regeringens förslag, som ligger till grund för det betänkande
              vi diskuterar i dag, uppfyller tyvärr inte dessa krav.
            </seg>
            <seg n="a43313f4">
              Jag anser att Skolverket behöver ett uppdrag att utarbeta föreskrifter
              för ökad kvalitet i introduktionsåret samt att samordna och därmed
              garantera att varje nyexaminerad lärare får en bra ingång i yrket.
            </seg>
            <seg n="82e546de">
              Så är inte fallet i dag. Under 2013 presenterade Lärarförbundet
              siffror som visade att endast sex av tio nyutexaminerade lärare
              har fått en introduktionsperiod. Det är alldeles för få.
            </seg>
            <seg n="c4c94e3a">
              Dessutom krävs det att de nyutexaminerade lärare som får en introduktionsanställning
              också får tid avsatt för samtal och förberedelser med sin mentor.
              Detsamma gäller de lärare som blir mentorer. Även de behöver få
              möjlighet att avsätta tid till det.
            </seg>
            <seg n="147619c7">
              Herr talman! Bara för att regeringen nu flyttar ansvaret för
              introduktionsperioden från den enskilde nyutexaminerade läraren
              till skolan garanterar det inte automatiskt att varje lärare får
              en god introduktion i yrket. Förändringen kommer inte att säkerställa
              att det finns tillräckligt med mentorer och att dessa får tillräckligt
              med tid i sina tjänster för att vara bra mentorer.
            </seg>
            <seg n="61ec892a">
              Vi i Miljöpartiet menar att det krävs en tydligare samordning
              och tydligare garantier från staten att detta sker.
            </seg>
            <seg n="b29bb2fd">
              Det uppdrag som Skolinspektionen har fått avseende en granskning
              av hur huvudmännen tillhandahåller introduktionsperioden för nya
              lärare är förknippat med svårigheter, då det saknas tillräckliga
              riktlinjer att utgå från. Dessutom fick myndigheten uppdraget
              innan propositionen om förändringar i frågan blev klar. Därmed
              är frågan om garanti och kvalitet gällande introduktionsperioden
              fortfarande obesvarad av regeringen.
            </seg>
            <seg n="2e3e85ff">
              Herr talman! Reformen om lärarlegitimation och introduktionsperiod
              har alltid varit underfinansierad. Utredningen som föregick införandet
              av lärarlegitimation ansåg redan från början att det kommer att
              krävas betydligt mer pengar än vad regeringen senare anslog. Regeringen
              blev så småningom tvungen att justera det och tillskjuta mer pengar.
            </seg>
            <seg n="09e5dac2">
              Regeringen gör nu återigen samma misstag. Vi menar att det krävs
              mer pengar och resurser. Lägger man ansvar på skolan måste man
              tillskjuta mer pengar. Då är det tveksamt om detta ens i fortsättningen
              kan bli en bra reform och om mentorer, nya lärare och skola får
              tid och möjlighet att genomföra sina uppdrag om man inte tillskjuter
              pengar.
            </seg>
            <seg n="03676aa0">
              Jag menar att regeringen har ett ansvar för att se till att de
              reformer som presenteras också har förutsättningar att genomföras
              på ett ändamålsenligt sätt. Så är inte fallet i denna fråga.
            </seg>
            <seg n="39d9d6b8">
              Miljöpartiet har tidigare gjort yrkanden i riksdagen om en finansieringsplan
              för lärarlegitimationen och introduktionsperioden, som har fått
              stöd av riksdagen, men regeringen har ännu inte uppfyllt det tillkännagivandet.
              Vi menar att regeringen nu behöver se över finansieringen av introduktionsperioden.
              Skolverket och Skolinspektionen har i sina remissvar uttryckt
              att de förändringar som medger för lärosätena att ta ett tydligare
              ansvar för att de som genomgår utbildning och examineras är lämpliga
              för läraryrket redan borde ha varit på plats. Det håller vi med
              om. Detta är ytterligare ett belägg för att regeringen har misskött
              frågan om lärarlegitimation.
            </seg>
            <seg n="8262ac63">
              De försöksverksamheter som nu genomförs med exempelvis lämplighetsprov
              borde ha kommit i samband med den nya lärarutbildningen, som i
              sin tur borde ha kommit i samband med lagen om lärarlegitimation.
              I stället för att ta ansvar för en sammanhållen strategi för att
              få fler att vilja bli lärare, öka kvaliteten i lärarutbildningen
              och se till att rätt personer passerar utbildningen för att bli
              yrkesverksamma lärare, har regeringen genomfört ett antal bristfälliga
              reformer, som dessutom förändras om och om igen. Regeringen har
              bevisligen fört en undermålig politik för Sveriges lärare.
            </seg>
            <seg n="731d7e60">
              För att denna reform ska kunna lyckas krävs att frågan om introduktionsperioden
              samordnas, så att varje nyutexaminerad lärare får en meningsfull
              introduktionsperiod och att staten tillskjuter medel för finansieringen
              av reformen. Skolorna får inte beläggas med oklara förutsättningar
              och ofinansierade reformer.
            </seg>
          </u>
          <note n="091ca326">
            Avslutningsvis, herr talman, vill jag yrka bifall till vår reservation,
            reservation 2.
          </note>
          <note type="speaker" n="c3cc5e7e">
            Anf. 3 MICHAEL SVENSSON (M):
          </note>
          <u who="Q6198899" xml:id="i-cea8e90077502072-0" n="37e341db">
            <seg n="84f1d0a9">
              Herr talman! Jag tror att det var Tage Erlander som för ett antal
              år sedan sade: Huka er, gubbar, för nu skjuter de! Efter denna
              formliga kanonad från Cecilia Dalman Eek och Jabar Amin kan de
              stackars åhörarna tro att skolan är i fritt fall och på dekis.
              Så är det ju inte riktigt. Jag tror att vi har en lite annorlunda
              bild av vart svensk skola är på väg i dag.
            </seg>
            <seg n="7adfea15">
              Som en liten tanke kan jag nämna att när jag i går skulle skriva
              ned några rader inför den här debatten hade jag framme skrivboken
              från lärarfacken, Allt börjar med en bra lärare .
            </seg>
            <seg n="29ceccd3">
              I politiken är det viktigt att vara ärlig och prestigelös och
              kunna erkänna misstag. Verkligheten gör sig påmind, och därför
              behöver man ibland justera reformer. Konstigare än så är det inte.
              Jag håller med om att allt inte har varit bra.
            </seg>
            <seg n="e4653e64">
              När vi ser att lärarlegitimationerna har funnits i fem, sex,
              sju eller åtta år hoppas jag att många kommer att inse att det
              var bra att vi införde dem. Det var också gott att ni hade samma
              tankar före 2006. Det ska också erkännas.
            </seg>
            <seg n="64289307">
              Läraren har ett av de viktigaste jobben i samhället, som kunskapsförmedlare,
              vuxenförebild och numera ofta också kurator eller socialarbetare.
              Under en lång rad av år har resultaten i svensk skola sjunkit.
              Slår man upp en kvällstidning eller lyssnar på den rödgröna oppositionen
              får man kanske bilden av att detta bara har skett sedan 2006,
              men sanningen är ju att det började långt innan, 1999–2000, vilket
              kanske till viss del kan härledas ur de skolreformer som genomfördes
              1989–90, alltså tio år innan. Det är ungefär det tidsspannet som
              man kan räkna med att det tar att förändra en del av skolan.
            </seg>
            <seg n="c5fa5f70">
              Bland annat infördes tidigare- och senarelärare. Bland tidigarelärarna
              var det ganska många som hade läst SO-ämnen, men de fick ändå
              rättighet att undervisa i matte. Jag tror att även en ungdom kan
              räkna ut hur den matteundervisningen blir.
            </seg>
            <seg n="164b2228">
              Vi har förändrat lärarrollen och skolan. Mycket av eget arbete
              har funnits. Många forskare, inte minst Hattie, har visat att
              det är direkt skadligt för elever som är 11, 12, 13 eller 14 år.
              Framför allt drabbas killarna extra hårt eftersom de inte är utvecklade
              lika väl som tjejerna vid denna ålder.
            </seg>
            <seg n="461b8f73">
              Vi har en annan lärarroll i dag och andra samhällsförhållanden.
              Sverige ser helt annorlunda ut i dag än det gjorde för 20 år sedan.
              Vi har fått ändrade undervisningsmetoder. En del studenter borde
              kanske inte ha blivit lärare, och det beror naturligtvis på att
              statusen för läraryrket har sjunkit under en följd av år. En del
              har jag berättat om. Detta har gjort att en del elever inte har
              känt det kall som gjorde att folk kände förr i världen när de
              ville bli lärare, som man tyckte var det viktigaste och finaste
              man kunde bli.
            </seg>
            <seg n="7859c50c">
              Nu har vi gjort allt vi kan – det finns säkert en del kvar –
              för att förändra detta. Allting genomfördes inte 2007, för det
              skulle utredas först. Ny lärarutbildning är införd, liksom lärarlegitimation
              och karriärtjänster, som har gjort att lönerna har börjat stiga
              runt om i kommunerna. En förstelärare i vissa kommuner ligger
              i dag på ungefär 40 000 kronor. Tanken med de nya pengar som har
              tillförts är att ungefär var sjätte lärare kommer att vara förstelärare
              eller möjligtvis lektor.
            </seg>
            <seg n="c2e48c27">
              Förslaget om att slopa kravet på ett introduktionsår för att
              få legitimation fördes fram i juni förra året. Det var en stor
              uppgörelse om skolan mellan regeringen, lärarfacken och arbetsgivarna.
              Motivet till förändringen var att många nyutexaminerade lärare
              inte lyckades ordna ett introduktionsår med en mentor som handledare,
              vilket lett till att de inte har kunnat ansöka om legitimation
              och få tillsvidareanställning.
            </seg>
            <seg n="b7cff3c0">
              För att garantera kvaliteten på legitimerade lärare ska i stället
              kraven på lärarstudenterna skärpas. Regeringen vill införa lämplighetstest
              vid antagningen till lärarutbildningen, en särskild kvalitetsgranskning
              av den verksamhetsförlagda utbildningen, VFU, och utreda betygssättning
              av studenterna under VFU enligt en flergradig betygsskala. Samtliga
              dessa frågor utreds just nu i Regeringskansliet.
            </seg>
            <seg n="d6761172">
              Själva introduktionsåret ska dock vara kvar men helt inriktas
              på stöd och handledning. Huvudmännen ska enligt förslaget bli
              skyldiga att ordna introduktionen. De ändrade reglerna föreslås
              träda i kraft den 15 juni i år.
            </seg>
            <seg n="e8a54479">
              När Skolverket beslutar om legitimation ska det också ske en
              prövning av att den sökande inte är olämplig. Om man har gjort
              något som skulle ha föranlett en indragen legitimation – ett allvarligt
              brott eller liknande – bör man heller inte beviljas legitimation.
            </seg>
            <seg n="91489c71">
              Herr talman! Jag vill avsluta med att kort och gott yrka bifall
              till utskottets förslag.
            </seg>
          </u>
          <note type="speaker" n="17f22ec2">
            Anf. 4 CECILIA DALMAN EEK (S) replik:
          </note>
          <u who="Q16594543" xml:id="i-47ee8abd212bcd86-0" n="2fccfb98">
            <seg n="371ef315">
              Herr talman! Under många år har lärare och rektorer arbetat för
              att genomföra den reform som är er reform, som ni i Alliansen
              har genomfört och arbetat fram. Visserligen har vi uppfattat och
              framfört att det gått slarvigt till, men den har satts i verket.
              Det har funnits en idé med att lärarlegitimationen ska vara något
              anat än ett behörighetsintyg eller ett examensbevis. Men ändå
              har jag inte hört något.
            </seg>
            <seg n="a807d124">
              När nu det kravet slopas blir det enda som är kvar ett luftslott.
            </seg>
            <seg n="a5a2c720">
              Jag har inte hört någonting från Moderaterna om varför regeringen
              släpper hela tanken med legitimationsreformen. Hela kärnan är
              borta. Det har kostat enorma ansträngningar. Det har kostat pengar
              för huvudmännen. Det har kostat resurser i form av tid och arbete.
              Och det skulle ha kunnat bli bra. Det skulle ha kunnat skapa strukturen
              för en lärande organisation. Skolan skulle kontinuerligt ha kunnat
              använda detta för att skola in nya lärare i en lärande organisation.
            </seg>
            <seg n="9a761be1">
              Ni ger bara upp. Varför gör ni det? Varför beslutar ni så här?
              Lärarna efterfrågar detta, och er egen utredare efterfrågar detta.
              Jag vill ha ett svar på frågan: Varför ni gör det här? Ni släpper
              hela reformens kärna utan att ens säga att ni ska komma tillbaka
              med ett bättre förslag. Varför?
            </seg>
          </u>
          <note type="speaker" n="c3dd973c">
            Anf. 5 MICHAEL SVENSSON (M) replik:
          </note>
          <u who="Q6198899" xml:id="i-cea8e90077502072-1" n="37e341db">
            <seg n="35fa9709">
              Herr talman! Vi ger inte alls upp. Cecilia Dalman Eek vet att
              vi har genomfört en mängd reformer, inte minst lärarlegitimationen,
              sedan 2010 – ett par reformer kom redan 2007. Det är möjligt att
              man kan rikta in sig på att lärarlegitimationen enbart var till
              för ett introduktionsår, men legitimationen är också till för
              någonting annat, nämligen att räta ut alla de frågetecken som
              finns när det gäller landets ungefär 90 000 lärare. Det handlar
              om att ge lärarna någon form av körkort och bevis på vilka ämnen
              de har rätt att undervisa i.
            </seg>
            <seg n="274b61c1">
              Introduktionsåret ska finnas kvar, men det ska mer inriktas på
              stöd. Och genom andra förslag som nu utreds, som jag sade, ska
              vi se till att det är än mer lämpliga studenter som söker sig
              till läraryrket. Då tror vi att vi kommer till rätta med en del.
            </seg>
            <seg n="fd009742">
              Men det är alltför många lärarstudenter som inte har kommit ut
              på arbetsmarknaden eftersom det inte har funnits tillräckligt
              många mentorer. Där är den stora anledningen.
            </seg>
          </u>
          <note type="speaker" n="c925aa9b">
            Anf. 6 CECILIA DALMAN EEK (S) replik:
          </note>
          <u who="Q16594543" xml:id="i-47ee8abd212bcd86-1" n="2fccfb98">
            <seg n="74f8a62a">
              Herr talman! Det är bra att regeringen erkänner det som inte
              har fungerat. Det som är mindre bra är att man ger upp hela poängen
              med reformen och bara säger: Okej, då släpper vi det här.
            </seg>
            <seg n="367cf608">
              Vad är skillnaden mellan att vara behörig lärare med ett examensbevis
              från en lärarutbildning och att vara legitimerad lärare? Vad är
              det Moderaterna talar om som är en sådan stor skillnad? Hela poängen
              med legitimationsreformens genomförande avskaffas ju. Det som
              har varit ett krav ska inte längre vara ett krav. Om det inte
              har fungerat när det har varit viktigt att genomföra det eftersom
              det varit ett krav undrar jag hur det ska fungera när det inte
              är det.
            </seg>
            <seg n="9ead0a41">
              Det ni talar om nu är ett luftslott. Jag vill fortfarande att
              ni redovisar för landets lärare och rektorer, som har jobbat hårt
              med detta, hur ni gör, hur ni tänker och varför ni inte återkommer
              med en plan för hur det ska bli bra.
            </seg>
            <seg n="1149e522">
              Legitimationsyrkena handlar om att få en tids arbete under handledning
              och vidare utbildning för att det ska bli en brygga mellan lärandets
              teori och yrkets vardag. Med ett pennstreck stryker ni det. Har
              det inte fungerat förut lär det inte fungera nu när det blir frivilligt.
              Vad är kvar efter examensbeviset?
            </seg>
          </u>
          <note type="speaker" n="da84506f">
            Anf. 7 MICHAEL SVENSSON (M) replik:
          </note>
          <u who="Q6198899" xml:id="i-cea8e90077502072-2" n="37e341db">
            <seg n="ea95f486">
              Herr talman! Jag uppfattade inte om det var en ny fråga, men
              jag upprepar gärna vad jag sade tidigare.
            </seg>
            <seg n="f49df261">
              För att få en tillsvidareanställning i skolan och för att få
              lov att sätta betyg krävs en legitimation. Arbetet med hela legitimationen
              drog tyvärr ut på tiden. Med facit, så här i efterhand, kan man
              säga att det kanske kunde ha gjorts på ett annat sätt. Man hade
              kanske kunnat be om att få in lite pilotfall i fråga om betyg.
              Då hade man sett att det var en enda stor villervalla med betyg.
              De flesta skickade dessutom in dem per post och inte via mejl.
              Det gjorde att det drog ut extra långt på tiden.
            </seg>
            <seg n="bdd51e09">
              Som jag sade tidigare ska introduktionsåret finnas kvar. Och
              vi vill skärpa kraven för att komma in i läraryrket. Däremot har
              det inte funnits tillräckligt många mentorer. Många har stått
              och stampat vid dörren och inte fått sin tillsvidareanställning.
              Det är därför vi nu justerar. Verkligheten har gjort sig påmind.
            </seg>
            <seg n="f96a3362">
              Man måste kunna vara ärlig som politiker och beslutsfattare.
              Ibland måste man justera vissa reformer.
            </seg>
          </u>
          <note type="speaker" n="4d3149bc">
            Anf. 8 JABAR AMIN (MP) replik:
          </note>
          <u who="Q5548875" xml:id="i-0e00f8323688b470-1" n="c2d7442e">
            <seg n="baa5dcd1">
              Herr talman! Det är härligt att se att den moderatledda regeringen
              nu inser att man har gjort fel i denna fråga. Det är härligt att
              man medger detta.
            </seg>
            <seg n="2491f27e">
              Michael Svensson! Ärligt talat – redan för tre fyra år sedan
              sade vi att lärarlegitimationen bör ingå i utbildningen och att
              man inte ska påtvinga studenterna, de nyutexaminerade, den här
              introduktionsperioden. Ni motsatte er det med emfas. Nu, tre år
              senare, tvingas ni att retirera.
            </seg>
            <seg n="177de577">
              För tre fyra år sedan sade vi att det behövs mer medel. Ni har
              tvingats att retirera och tillskjuta mer pengar. Redan för tre
              fyra år sedan sade vi att skolorna måste få ansvar och skyldighet
              att ge introduktionsperioden. Ni sade att det inte behövdes, och
              nu har ni retirerat. I fråga efter fråga har ni retirerat.
            </seg>
            <seg n="ddec00b8">
              Min fråga till er är: Är det meningen, när vi stiftar lagar,
              att vi ska lappa och laga samma lag två gånger per år? Jag undrar
              om det inte är bättre att redan från början lyssna på alla och
              säga: Så här bör vi göra.
            </seg>
            <seg n="14500881">
              Här bör ni inse att ni har gjort fel. Jag tycker att ni ska be
              Sveriges lärare om ursäkt för vad ni har orsakat när det gäller
              lärarlegitimationen. Är du beredd att göra detta?
            </seg>
          </u>
          <note type="speaker" n="03283629">
            Anf. 9 MICHAEL SVENSSON (M) replik:
          </note>
          <u who="Q6198899" xml:id="i-cea8e90077502072-3" n="37e341db">
            <seg n="f6b6f179">
              Herr talman! Jag besöker många skolor. Det har varit ganska många
              under de här snart fyra åren. Jag har nog aldrig mött en så positiv
              reaktion från alla lärare. Många lärare och rektorer tycker att
              svensk skola äntligen är på rätt väg: Äntligen har vi fått de
              reformer som vi länge har efterfrågat. Dessutom verkar de implementeras,
              till skillnad från en del tidigare reformer.
            </seg>
            <seg n="ab7f54da">
              Det finns alltså ingen anledning att be om ursäkt. Jag tror på
              människor. Jag tror att skolledare, förvaltningschefer och rektorer
              kommer att tillse att de nya lärare som kommer ut kommer att introduceras
              på ett bra sätt i sitt nya yrke.
            </seg>
            <seg n="6e8a6d4f">
              För några veckor sedan hade jag ett lite speciellt fokus när
              jag besökte några kommuner angående karriärtjänsterna. I Halmstad
              träffade jag ett tjugotal människor – det var förvaltningschef,
              rektorer och förstelärare. Ett par förstelärare sade: Vi tror
              att det här är den enskilt viktigaste reformen för att lyfta resultaten
              i svensk skola.
            </seg>
            <seg n="bc11d6a7">
              Det här innebär, när vi nu får 17 000 förstelärare, att många
              av förstelärarna också kommer att öppna för ett kollegialt lärande
              och hjälpa till att introducera de nya i yrket.
            </seg>
          </u>
          <note type="speaker" n="bc49ab00">
            Anf. 10 JABAR AMIN (MP) replik:
          </note>
          <u who="Q5548875" xml:id="i-0e00f8323688b470-2" n="c2d7442e">
            <seg n="3080514d">
              Herr talman! Michael Svensson måste leva i en annan värld när
              han säger att skolan är på rätt väg.
            </seg>
            <seg n="b51e5b9a">
              Skolresultaten sjunker. Likvärdigheten minskar. Skolsegregationen
              ökar. Utslagningen fortsätter. Så är det enligt regeringens egen
              myndighet Skolverket. Och regeringen står här och säger att skolan
              är på rätt väg.
            </seg>
            <seg n="1fe876f5">
              Seriöst, Michael Svensson! Vi ska åter till lärarlegitimationen
              nu. Vi ska inte byta spår. Ni har gjort fel efter fel när det
              gäller denna fråga. Då måste regeringen stå till svars.
            </seg>
            <seg n="199ff297">
              Varför orsakar ni Sveriges lärare detta? Redan från början påpekades
              det från flera håll här i kammaren och i talarstolen att man var
              tvungen att göra de här reformerna och de här förändringarna.
              Redan från början sade vi: Det kommer att bli fel om ni inte gör
              detta. Men ni körde på ändå och har varit tvungna att retirera
              gång på gång.
            </seg>
            <seg n="e3deda60">
              Min fråga är återigen: Är det inte dags att be Sveriges lärare
              om ursäkt för vad ni har orsakat dem när det gäller lärarlegitimationen?
            </seg>
          </u>
          <note type="speaker" n="3a9bc71c">
            Anf. 11 MICHAEL SVENSSON (M) replik:
          </note>
          <u who="Q6198899" xml:id="i-cea8e90077502072-4" n="37e341db">
            <seg n="3bc4cc57">
              Herr talman! Jabar Amin tycker tydligen att jag ska stå här och
              be om ursäkt. Det finns ingen anledning att be om ursäkt. Jag
              vet inte hur många skolor du har besökt under dina år i utbildningsutskottet.
              Det pågår oerhört mycket bra arbete ute i kommuner och i enskilda
              skolor. Man gläds varje gång man är ute och besöker skolklasser
              och pratar med lärare och rektorer.
            </seg>
            <seg n="e7e2cbd6">
              Jag tror faktiskt att skolan är på rätt väg. Om nu olyckan skulle
              vara framme och vi får ett regeringsskifte är det möjligt att
              ni om ett par tre år tycker att ni kan ta åt er äran, när vi ser
              förändrade resultat.
            </seg>
            <seg n="5f414253">
              Resultaten från PISA-undersökningen kan vi diskutera över en
              kopp kaffe.
            </seg>
          </u>
          <note type="speaker" n="66734207">
            Anf. 12 ROGER HADDAD (FP):
          </note>
          <u who="Q5781437" xml:id="i-04fb40105f299b33-0" n="58837f98" next="i-e20981da4763cded-0">
            <seg n="62f2b74c">
              Herr talman! Mot en enig alliansregering i skolpolitiken hör
              jag en totalt splittrad rödgrön opposition. Hade vi haft en rödgrön
              regering hade vi inte ens haft en lärarlegitimation, för Vänsterpartiet
              är emot lärarlegitimation, och Miljöpartiet lade ned sina röster
              i kammaren när vi beslutade om lärarlegitimation. Och nu debatterar
              vi, herr talman, ett introduktionsår. Tror åhörarna att de rödgröna
              är eniga? Absolut inte!
            </seg>
            <seg n="d6659316">
              Socialdemokraterna står helt ensamma i sin åsikt att introduktionsåret
              ska fortsätta att vara ett kriterium för att få lärarlegitimation.
              Cecilia Dalman Eek inledde sitt anförande med att hon vill se
              en så kallad nationell samling för att höja läraryrkets status.
            </seg>
            <seg n="d0451762">
              Det finns visst inga begränsningar för vad man kan stå här i
              kammaren och ge sken av. Det var ju ni som kommunaliserade skolan.
              Det var ni som lade ned lärarutbildningen och stadieindelningen
              och införde en generell lärarutbildning, där en kvinnlig lärare
              – de flesta lärare är ju kvinnor – skulle kunna allt. De skulle
              kunna hoppa in överallt och undervisa i vilka ämnen som helst.
              Det var ni som struntade i de larmrapporter som kom till Skolverket
              2000 och 2002 och som visade att nästan hälften av de svenska
              eleverna undervisas av obehöriga lärare. Ni gjorde ingenting!
            </seg>
            <seg n="162e96d7">
              Herr talman! Omläggningen av lärarutbildningen är en av de viktigaste
              reformer som Folkpartiet och alliansregeringen genomför nu, just
              i syfte att höja attraktionskraften och locka fler studenter till
              läraryrket men inte minst säkerställa att de lärare som lämnar
              utbildningen för anställning är kvalificerade för uppdraget när
              det gäller de teoretiska kunskaperna men också beträffande det
              praktiska hantverket, för det är ju vad det handlar om.
            </seg>
            <seg n="a3682faf">
              Lärarens insatser och kompetens är den faktor som mest avgör
              hur resultaten utvecklas och hur kvaliteten på utbildningen står
              sig. Därför ligger fokus nu på att genomföra en ny, stadieindelad
              utbildning, parallellt som vi inför en lärarlegitimation.
            </seg>
            <seg n="b047b52a">
              I april, för drygt två månader sedan, kom också statistik. Det
              var en ökning på 12 procent från förra året i söktryck till lärarutbildningen.
              Det beror naturligtvis på den här regeringens aktiva insatser.
              Problemet är att ökningen är från en låg nivå och att det fortfarande
              är väldigt många duktiga studenter som tyvärr väljer bort lärarprogrammet
              och söker sig till andra utbildningar.
            </seg>
            <seg n="d8062689">
              Det låter på de rödgröna partierna som om vi inte gör något åt
              lärarutbildningen och att introduktionsåret nu är hotat. Denna
              bild stämmer inte. Däremot finns det bekymmer som gör att det
              är för krångligt att få ut sin legitimation innan man söker en
              anställning. Lärare hänvisas till tidsbegränsade anställningar.
              De har inte heller haft möjlighet att få legitimation inom rimlig
              tid. Detta i sig riskerar att många söker sig bort från läraryrket.
            </seg>
            <seg n="cc84fd0a">
              Enligt förslaget, som jag för Folkpartiets del yrkar bifall till,
              ska det inte längre vara ett krav att en lärare eller förskollärare
              har genomfört en introduktionsperiod för att få ut sin legitimation.
              Regeringens förslag innebär att tiden från examen till anställning
              utan tidsbegränsning därmed kan förkortas.
            </seg>
            <seg n="2ebf7494">
              Introduktionsåret avskaffas inte, Cecilia Dalman Eek. Vi inför
              en skyldighet för huvudmannen att erbjuda nyanställda lärare i
              skolan ett introduktionsår, men kopplingen till att få ut sin
              legitimation efter studierna ändras.
            </seg>
            <seg n="103833ec">
              Vidare föreslår vi från Folkpartiet och regeringspartierna att
              lärosätena ska få ett mycket större ansvar. Det är där man ska
              bedöma lämpligheten – i god tid, inte när det har gått så långt
              att man är på väg att påbörja en anställning. Regeringen har också
              aviserat en förordning som träder i kraft inom kort.
            </seg>
            <seg n="78d7faaa">
              Sitter vi och rullar tummarna? Det kan man undra när man lyssnar
              på de rödgröna. Absolut inte! Skolinspektionen har i årets instruktion
              ett särskilt uppdrag att granska huvudmännens arbete när det gäller
              att tillhandahålla lärare en introduktionsperiod. Det uppdraget
              ska redovisas i oktober.
            </seg>
            <seg n="56a62f9a">
              Vart tar pengarna vägen? Det är också en bra fråga att ställa
              från kammaren. Vi anslår 256 miljoner kronor till kommunerna,
              huvudmännen. Men tyvärr har de inte levererat. Det är därför vi
              gör den här uppföljningen. Det är därför vi inför övningsskolor
              och satsar 40 miljoner kronor per år. Det är därför vi gör den
              här förändringen, så att man ska underlätta för lärare att komma
              ut någon gång och få en riktig anställning.
            </seg>
            <seg n="42b0e075">
              Avslutningsvis, herr talman: Cecilia Dalman Eek och Socialdemokraterna
              är helt ensamma i sin kritik mot detta förslag. Man kallar det
              en hån mot lärare, mot elever och till och med mot huvudmännen.
              Låt mig då påminna om att regeringen genom utbildningsminister
              Jan Björklund i juni förra året slöt en överenskommelse med Friskolornas
              riksförbund, lärarfacket, Lärarförbundet och Sveriges Kommuner
              och Landsting, som i politisk enighet – från höger till vänster
              – står bakom regeringens förslag om ett introduktionsår. Även
              socialdemokratiska kommun- och regionpolitiker står alltså bakom
              den här överenskommelsen.
            </seg>
            <seg n="d8a4283c">
              Med detta sagt, herr talman, inser jag att Cecilia Dalman Eek
              inte har något slags stöd i sin argumentation från sitt eget parti,
              som faktiskt är huvudman för Sveriges lärare.
            </seg>
          </u>
          <note n="46457eed">
            Anf. 13 ULRIKA CARLSSON i Skövde (C):
          </note>
          <u who="Q5781437" xml:id="i-e20981da4763cded-0" n="58837f98" prev="i-04fb40105f299b33-0">
            <seg n="66871909">
              Herr talman! Det vi debatterar i dag handlar om ändrade regler
              om introduktionsperiod och legitimation för lärare och förskollärare.
              Men det är klart att vi på olika sätt också vill måla upp den
              verklighetsbild som vi ser ute, för att sätta frågan i dess sammanhang.
            </seg>
            <seg n="d908458b">
              Det är bra, säger Sveriges lärare, med de reformer som alliansregeringen
              har gjort – det är många som har varit oerhörda värdefulla för
              att vi ska kunna utveckla den svenska skolan. Men Miljöpartiet
              står här och fullkomligt svärtar ned och säger att allt är på
              väg åt fel håll.
            </seg>
            <seg n="ccac0cf8">
              Signalen från skolan är: De reformer som är genomförda är bra.
              Låt oss nu få göra vårt jobb! Kom inte med fler reformer, utan
              låt oss nu få den arbetsro som vi behöver!
            </seg>
            <seg n="36986e23">
              Däremot måste man vara medveten om att man ibland kan få göra
              vissa justeringar av det som inte fungerar eller som kan fungera
              på ett bättre sätt. Men att måla upp det som att allt är antingen
              rätt eller fel blir märkligt och felvisande i debatten.
            </seg>
            <seg n="45cde199">
              Det är bra att reformen nu förändras, när man har sett att enskilda
              nyutexaminerade lärare hamnar i kläm eftersom de inte får möjlighet
              till introduktionsår, vilket är en förutsättning för att få ut
              sin lärarlegitimation. Därmed försvåras en tillsvidareanställning.
              Det är något som inte har varit speciellt bra, kopplat till att
              göra läraryrket attraktivt. Vi gör nu den förändringen för att
              stärka detta.
            </seg>
            <seg n="4d224f55">
              Det är bra att kraven på lärarutbildningen höjs när det gäller
              den verksamhetsförlagda utbildningsdelen. Det är viktigt att utbildningen
              ställer höga krav på lärarna, och att man gör det också i den
              delen där man tittar på att utreda att införa en flergradig betygsskala,
              för att göra så att man får ett bättre underlag.
            </seg>
            <seg n="acc297a6">
              Precis som mina alliansföreträdare redan har sagt: Den 3 juni
              2013 – det är bara ett år sedan – presenterade man tio punkter
              för läraryrkets utveckling. Tre av de punkterna har direkt bäring
              på det vi diskuterar i dag.
            </seg>
            <seg n="dd1e71e0">
              Den åttonde punkten är att den verksamhetsförlagda utbildningen
              bör utvecklas vad avser uppföljning, bedömning och prövning av
              lärarstudenter.
            </seg>
            <seg n="2d341e70">
              Socialdemokraternas Cecilia Dalman Eek sade i sitt anförande
              att det är viktigt med det kollegiala lärandet under introduktionsåret.
              Men att samtidigt vara föremål för granskning, utifrån om man
              ska få en legitimation eller inte, rimmar inte speciellt bra med
              det sättet att se på hur viktigt det är att man utvecklas i arbetslaget.
            </seg>
            <seg n="699b5f71">
              Den nionde punkten handlar om att introduktionsåret bör utvecklas.
              Där skriver, precis som tidigare anförts, Friskolornas riksförbund,
              SKL och de två lärarfackliga organisationerna att introduktionsåret
              ska utvecklas, inte avskaffas.
            </seg>
            <seg n="8a48b88d">
              Det står: Huvudmännen är skyldiga att ge nyutexaminerade lärare
              handledning första året de arbetar som lärare. Man får en kvarts
              miljard kronor per år i statsbidrag för detta uppdrag. Skolinspektionen
              får i uppdrag att följa handledningen och hur den ges i verkligheten.
            </seg>
            <seg n="58b74536">
              Jag tror inte på en enda statlig modell för introduktion. Det
              är viktigt att skolhuvudmännen tillsammans med de lärarfackliga
              organisationerna utformar den. Det kan ske på olika sätt. Det
              viktigaste är att man får en så bra introduktion som möjligt.
            </seg>
            <seg n="2959bd15">
              Där vill inte jag vara med och misstänkliggöra den svenska skolan
              för att den inte skulle vara intresserad av att ge en så bra introduktion
              som möjligt. Den har den viljan. Skolan vet att den är en viktig
              del för att för att göra läraryrket attraktivt för nya studenter,
              och därför vill den vara en del av det.
            </seg>
            <seg n="65250801">
              Ytterligare en punkt handlar om det som också nämnts i debatten
              om att övningsskolor inrättas för lärarstuderande. Cecilia Dalman
              Eek höjer tonläget högt i debatten men vill sedan inte svara på
              de frågor som vi har tillbaka. Man säger att det handlar om hafs
              och slarv när man beskriver viktiga reformer men gör det på ett
              sätt som är synnerligen hafsigt och slarvigt. Det gör mig lite
              beklämd. Det tycker jag att Socialdemokraterna har gjort i den
              här debatten.
            </seg>
            <seg n="e6004b37">
              VFU är den viktiga bryggan mellan utbildningen och arbetslivet.
              Introduktionsåret tar sedan vid för att utveckla det kollegiala
              lärandet. Om man inte har sett det i propositionen vill jag tipsa
              om att läsa det som är skrivet lite mer noggrant. Det enda man
              från Socialdemokraternas sida landar i efter att ha haft ett högt
              tonläge i debatten är att man vill göra en plan. Det är fantastiskt.
            </seg>
            <seg n="4c5cdbae">
              När det sedan handlar om att stärka kvaliteten i den svenska
              skolan är det oerhört viktigt att man gör det på alla sätt och
              sätter introduktionsåret i dess sammanhang för att ge en så bra
              introduktion som möjligt. Det ger det förslag som vi i dag debatterar
              förutsättningar för.
            </seg>
            <seg n="b53787a2">
              Jag är därför glad att alliansregeringen har lyssnat och tillsammans
              med de lärarfackliga organisationerna, SKL och Friskolornas riksförbund
              nu talar om: Så här vill vi se en utveckling av introduktionsåret
              och lärarlegitimationsreformen för att stärka kvaliteten i den
              svenska skolan. Man tror på möjligheten att göra läraryrket än
              mer attraktivt för att attrahera de bästa studenterna till läraryrket.
            </seg>
          </u>
          <note n="9feefd04">
            Herr talman! Jag yrkar bifall till propositionen och avslag på
            samtliga reservationer och motioner.
          </note>
          <note type="speaker" n="862f855b">
            Anf. 14 ANNIKA ECLUND (KD):
          </note>
          <u who="Q4945656" xml:id="i-057f34ec4111a05f-0" n="34c21389">
            <seg n="c7b4e3cc">
              Herr talman! Lärarlegitimationen är en av de viktigaste reformer
              som regeringen infört under denna mandatperiod. Legitimationskravet
              kommer att bli en avgörande del för att komma till rätta med de
              sjunkande elevresultaten. En av orsakerna till elevers sjunkande
              skolresultat sedan början av 90-talet är att man inte brytt sig
              om att använda sig av rätt utbildade lärare.
            </seg>
            <seg n="febca434">
              Fram till nu har vi kunnat skicka våra barn till en skola som
              vi inte vet om den har pedagogiskt utbildad personal. Även om
              alla lärare på en skola har lärarexamen garanterar det ändå inte
              att de är behöriga i de ämnen de undervisar i. Det är inte ovanligt
              att en lågstadielärare hittills har kunnat undervisa i matematik
              på högstadiet eller att en lärare som är utbildad för högre åldrar
              ska lära barn att läsa utan att ha någon kunskap i läsinlärning.
              Det säger sig självt att resultatet blir därefter.
            </seg>
            <seg n="39aca38a">
              Situationen jag beskriver nu är inte så ovanlig. Huvudmän och
              rektorer har ganska dålig koll på vad personalen har för bakgrund.
              Det visar på hur viktigt det är att vi ror i land beslutet om
              lärarlegitimationen på bästa möjliga sätt även om vägen till en
              implementering varit krokig och det varit svårt att se konsekvenserna
              av reformen.
            </seg>
            <seg n="c1ded07c">
              Herr talman! Dagens betänkande handlar om ändrade regler för
              introduktionsperioden för lärare och förskollärare. Det ska inte
              längre vara ett krav att en lärare eller förskollärare har genomfört
              en introduktionsperiod för att legitimationen ska utfärdas. Men
              det är viktigt att betona i detta sammanhang att huvudmännen även
              fortsättningsvis kommer att ha ansvar för att en introduktionsperiod
              genomförs. Det kommer att vara av största vikt att uppföljning
              av det sker. Skolinspektionen har redan i sitt regleringsbrev
              fått uppdraget att följa det.
            </seg>
            <seg n="5b1ee86b">
              Den främsta orsaken till att introduktionsåret slopas är att
              det har visat sig svårt att få anställning inom skolväsendet direkt
              efter examen. För att få tillsvidareanställning krävs en lärarlegitimation,
              och då hänvisas de flesta lärare till tidsbegränsade anställningar,
              vilket i sin tur kan få färre att söka till lärarutbildningen.
              Vi måste vidta åtgärder för att öka söktrycket till lärarutbildningen,
              inte få färre att söka.
            </seg>
            <seg n="e97c4941">
              Ett annat problem vi ser är att kräva betyg och godkänd VFU,
              verksamhetsförlagd utbildning, för att gå på lärarutbildningen
              och dessutom genomföra ett introduktionsår efter examen för att
              bli legitimerad. Det innebär dubbla lämplighetstester, vilket
              inte är fallet i andra legitimerade yrken. Sjuksköterskor får
              till exempel sin legitimation direkt vid examenstillfället.
            </seg>
            <seg n="d4b50d38">
              Herr talman! Vi behöver i stället förstärka andra kvalitetsfaktorer
              för att få de mest lämpade att söka sig till lärarutbildningen.
              Mycket har också redan genomförts från alliansregeringens sida
              vad gäller att öka kvaliteten. Den nya lärarutbildningen innehåller
              fler och tydligare krav på gedigna ämneskunskaper och pedagogisk
              skicklighet. Den första kullen som läst på den nya lärarutbildningen
              kommer ut först 2015.
            </seg>
            <seg n="abe43b1e">
              I budgetpropositionen för 2014 har regeringen aviserat att den
              avser att särskilt granska kvaliteten inom VFU, det vill säga
              de verksamhetsförlagda delarna av lärarutbildningen, och att det
              ska utredas och föreslås hur en förtydligad bedömning av studenternas
              prestationer under VFU ska komma till stånd.
            </seg>
            <seg n="b1b11f48">
              Regeringen har dessutom gett Universitets- och högskolerådet,
              UHR, i uppdrag att låta tre lärosäten genomföra försöksverksamhet
              med lämplighetstester för blivande lärare. Det är något vi kristdemokrater
              välkomnar och som vi hoppas ska permanentas.
            </seg>
            <seg n="d476b3ff">
              Om man talar med äldre lärare eller lärare som gått i pension
              vittnar de om de omfattande lämplighetstester de hade när de sökte
              lärarutbildningen. Det kunde ta flera dagar av intervjuer, och
              de fick också visa att de var lämpliga att stå inför en klass.
              Det är också något vi lärde oss när vi var i Finland med utbildningsutskottet,
              som vi har hört här. Det gäller att inte bara gå efter betyg vid
              antagningar till lärarutbildningen utan att hitta dem som verkligen
              är motiverade och lämpade och att sedan träna dem till att bli
              skickliga lärare.
            </seg>
            <seg n="9cfb92a1">
              Just övningsskolor har visat sig vara en framgång i Finland.
              Det är något som vi även nu har på försök i Sverige och som borde
              permanentas om det visar sig ge goda resultat. Det är 15 lärosäten
              som ska få delta i försöksverksamheten med övningsskolor med start
              nu till hösten, och det ska pågå i fem år. Sedan är det viktigt
              att högskolan tar sitt ansvar och vågar stänga av och avråda dem
              som visar sig olämpliga för yrket i mycket högre grad än i dag.
            </seg>
            <seg n="14c43ed1">
              Herr talman! Genom alla dessa åtgärder som regeringen vidtagit
              och kommer att genomföra ser vi att det kommer att finnas åtskilliga
              kvalitetskontrollsstationer för att få veta att de lärare som
              utexamineras håller en god kvalitet så att de därmed kan erhålla
              sin legitimation vid examenstillfället.
            </seg>
            <seg n="9834de97">
              En skola i världsklass är en förutsättning för att Sverige ska
              vara ett framgångsrikt land också i framtiden. Att kvalitetssäkra
              läraryrket genom lärarlegitimationen är ett mycket viktigt steg
              i den riktningen. Låt oss därför tillsammans se till att vi går
              i mål med denna viktiga reform på bästa möjliga sätt även om det
              kräver uthållighet och ett stort mått av tålamod.
            </seg>
          </u>
          <note n="b0c5a1c3">
            Jag yrkar bifall till utskottets förslag i betänkandet och avslag
            på samtliga reservationer.
          </note>
          <note n="116e5571">
            Överläggningen var härmed avslutad.
          </note>
          <note n="f181de20">
            6 § Gymnasial lärlingsanställning
          </note>
          <note type="speaker" n="671ea394">
            Anf. 15 CAROLINE HELMERSSON OLSSON (S):
          </note>
          <u who="Q3374751" xml:id="i-5e08f6190d79f47c-0" n="47af8409">
            <seg n="f6b81a1a">
              Herr talman! Den här debatten ska handla om gymnasial lärlingsanställning.
              Vi socialdemokrater är övertygade om att lärlingsutbildning kan
              vara ett bra alternativ som kan passa några ungdomar för att börja
              sin bana i yrkeslivet. Vi ska göra allt vi kan för att ungdomar
              ska få jobba och få starta sina vuxenliv. Då är utbildning definitivt
              det viktigaste som finns att satsa på.
            </seg>
            <seg n="4d87780d">
              Jag har sagt det förut, och jag tänker säga det igen: Alla vill
              inte bli akademiker, men nära nog alla vill jobba. Ingen ung utan
              jobb, står det på den knapp som jag har på mig i dag.
            </seg>
            <seg n="6cb90181">
              Rätt utformad kan lärlingsutbildningen vara en väg till jobb,
              men också en del i det livslånga lärandet. Regeringens ambitioner
              när den infördes var absolut inte fel. Men verkligheten har visat
              att det inte har fungerat. Få elever söker sig till utbildningsformen,
              och avhoppen är fortsatt oroväckande många.
            </seg>
            <seg n="813bb4f0">
              Att lärlingsutbildningen har lanserats som ett alternativ för
              skoltrötta tror jag i sig är en stor anledning till att eleverna
              ratar utbildningen. Det här får inte vara eller ses som en andra
              klassens utbildning.
            </seg>
            <seg n="f070e5c3">
              Björklund har talat om lärlingsutbildning som en utbildning för
              dem som inte klarar något annat. Den är tvärtom krävande och ska
              vara minst lika kvalificerad som skolförlagd utbildning.
            </seg>
            <seg n="5ff7bb05">
              Skolverket lyfter fram några troliga orsaker till att få söker
              denna utbildning. Det handlar om dåligt rykte, kvalitetsbrister,
              oro för stängda dörrar till högskolan och brist på stöd från branschorganisationerna.
              Det är lite bekymrande.
            </seg>
            <seg n="b663dbef">
              Herr talman! Att man nu lägger fram ett lagförslag för att det
              ska ges möjlighet att anställa lärlingar kommer inte att lösa
              problemen med få sökande och det som jag anförde för en stund
              sedan.
            </seg>
            <seg n="bf5f4114">
              I dagarna fick man återigen läsa att Skolinspektionen lägger
              vite på en av landets största friskolekoncerner och anordnare
              av lärlingsutbildning. Det är inte bra.
            </seg>
            <seg n="d63ab41e">
              Regeringen har i alla fall försökt och har ökat statsbidragen.
              Skolorna kan få 57 500 kronor per elev och läsår. Nu kan också
              eleverna få 1 000 kronor i månaden i lärlingsbidrag. Men det verkar
              inte hjälpa.
            </seg>
            <seg n="1446f2f6">
              De preliminära antagningsbeskeden för kommunerna visar att färre
              än någonsin kommer att bli lärlingar hösten 2014.
            </seg>
            <seg n="79368ced">
              Vi tror att det är avgörande hur involverade företagen, arbetsgivarna
              och facken är för att detta ska bli bra, både vad gäller innehåll
              och utförande.
            </seg>
            <seg n="60933494">
              I vår motion, som tas upp i detta betänkande, framför vi att
              vi vill att regeringen gör en översyn av detta och att arbetsmarknadens
              parter bör bjudas in och komma överens om en lärlingsutbildning
              som är väl förankrad hos dem. Vi behöver inte börja om från början
              på något vis. Men framgångsfaktorn är att branschanknytningen
              och anpassningen till respektive bransch och ansvar är avgörande.
            </seg>
            <seg n="7e3a3e0d">
              Herr talman! Vi motsätter oss inte att anställningsformen införs.
              Men vi anser att det är viktigt att de företag som eventuellt
              anställer dessa ungdomar, gymnasielärlingarna, har kollektivavtal.
              Kollektivavtal är väldigt bra. Med kollektivavtal får man ett
              bra system, en förhandlingsordning, försäkringar och trygghet
              för individen. De som vi talar om är faktiskt minderåriga, åtminstone
              i början.
            </seg>
            <seg n="d74575f5">
              Fler jobb måste också bli bra jobb. Ungdomarnas villkor måste
              vara trygga och arbetsmiljön säker.
            </seg>
          </u>
          <note n="3fbb4f4f">
            Herr talman! Jag yrkar bifall till vår reservation 2.
          </note>
          <note type="speaker" n="ec587d37">
            Anf. 16 MICHAEL SVENSSON (M):
          </note>
          <u who="Q6198899" xml:id="i-cea8e90077502072-5" n="37e341db">
            <seg n="eb71154b">
              Herr talman! Om taket i kammaren inte hade varit så högt upp
              hade jag nog satt ett kryss i taket nu. Äntligen kommer det ett
              litet erkännande från oppositionen om att vi i alla fall gör någonting
              rätt. Det är alltid trevligt och välkommet när det kommer.
            </seg>
            <seg n="3425ff31">
              Herr talman! Vi kan inte räkna upp så många av de yrken som man
              tror kommer att finnas om tio femton år. Därför är det oerhört
              viktigt att skolan blir ännu bredare i framtiden. En bred och
              flexibel utbildning gör att man, även om man är 20, 22 eller 23
              år och kanske ångrar sitt tidigare val, kan justera eller komplettera
              sin utbildning.
            </seg>
            <seg n="4249a9e4">
              Vi måste, där är vi alla överens, minska ungdomsarbetslösheten
              i Sverige. Genom att knyta yrkesutbildningen närmare arbetsmarknaden
              kommer fler ungdomar att få chans till jobb när de lämnar gymnasiet.
              Arbetsgivaren kan redan i dag anställa lärlingar. Men dagens regelverk
              är inte anpassat till att elevernas anställning är kopplad till
              en utbildning.
            </seg>
            <seg n="e8dead10">
              Regeringen inrättade i samband med försöksverksamheten den nationella
              lärlingskommittén med representanter för arbetsmarknadens organisationer.
              Erfarenheterna från försöksverksamheten visade att intresset var
              betydligt större än vid tidigare försök med lärlingsutbildning
              inom gymnasieskolan. Arbetsplatser som deltog i försöket har huvudsakligen
              varit positiva till verksamheten och framhöll att viktiga drivkrafter
              för att ta emot lärlingar är rekryteringsbehov, lokalt samhällsengagemang
              samt viljan att medverka till en utbildning som motsvarar branschens
              och arbetslivets kompetenskrav.
            </seg>
            <seg n="a45f7ae4">
              Jag ska kortfattat säga något om reformen. Anställningen är tidsbegränsad
              och gäller endast inom ramen för det arbetsplatsförlagda lärandet,
              APL, i utbildningen. I utbildningskontraktet ska det avtalas om
              när en part kan frånträda detta i förtid, till exempel om eleven
              missköter sig. I sådant fall upphör även anställningen.
            </seg>
            <seg n="131acf43">
              Arbete som utförs hos arbetsgivaren utöver APL, till exempel
              extraarbete på loven, omfattas inte av lagen om gymnasial lärlingsanställning
              utan kräver en annan anställning. Den som är anställd som gymnasielärling
              undantas från lagen om anställningsskydd. Avvikelser från lagen
              om gymnasial lärlingsanställning får göras genom kollektivavtal
              som har slutits eller godkänts av en central arbetstagarorganisation.
            </seg>
            <seg n="37043887">
              En elev som utför arbete enligt ett utbildningskontrakt ska inte
              anses som arbetstagare om inte gymnasielärlingsanställning har
              ingåtts. Som lärling är man halva tiden i skolan och halva tiden
              på arbetsplatsen. En halvtidslön för en lärling skulle kanske
              kunna hamna på 5 000–6 000 kronor i månaden.
            </seg>
            <seg n="3525d8f4">
              Nu har vi flera vägar in i yrkeslivet, och förhoppningsvis får
              vi också en bättre koppling mellan utbildning och arbetsmarknad.
            </seg>
            <seg n="497ba560">
              Jag kan hålla med Caroline Helmersson Olsson om att lärlingsutbildning,
              yrkesintroduktionsanställning eller gymnasielärlingsanställning
              absolut inte ska ses som någon B-utbildning. Den kräver ibland
              faktiskt till och med mer av en elev än vad som krävs av en elev
              som går en normal gymnasieutbildning, oavsett om det är ett yrkesprogram
              eller ett högskoleförberedande program. Naturligtvis är det av
              största vikt att man får eleverna att inse detta. Då kan utbildningen
              bli så mycket bättre.
            </seg>
          </u>
          <note n="f6749eab">
            Herr talman! Jag yrkar bifall till propositionen och avslag på
            reservationen.
          </note>
          <note type="speaker" n="19cd1da0">
            Anf. 17 CAROLINE HELMERSSON OLSSON (S) replik:
          </note>
          <u who="Q3374751" xml:id="i-5e08f6190d79f47c-1" n="47af8409">
            <seg n="1c887dbd">
              Herr talman! Michael Svensson nämnde inte i sitt anförande någonting
              om det som jag tog upp i mitt anförande om att vi tycker att företag
              ska ha kollektivavtal för att kunna anställa dessa personer. Kollektivavtal
              är ett mycket effektivt sätt att reglera arbetsvillkor. De är
              en stark del i den svenska modellen, vilket Michael Svenssons
              parti också brukar tala om.
            </seg>
            <seg n="04b6381c">
              Jag undrar varför Michael Svensson tycker att det är onödigt
              att arbetsgivarna i det här fallet har kollektivavtal. Vad är
              det som är försvårande med det?
            </seg>
          </u>
          <note type="speaker" n="c8650e6a">
            Anf. 18 MICHAEL SVENSSON (M) replik:
          </note>
          <u who="Q6198899" xml:id="i-cea8e90077502072-6" n="37e341db">
            <seg n="b26e49d2">
              Herr talman! Det finns många företag, framför allt mindre, som
              inte har kollektivavtal i dag. Man kan naturligtvis fråga sig
              varför de inte har det. Är de bovar eller skurkar för det? Nej,
              det tror jag inte. Jag tror att många företag är väldigt seriösa
              och sköter sig seriöst. Det gäller även dem som kommer och jobbar
              där.
            </seg>
            <seg n="3a1efcea">
              Själv har jag varit egenföretagare i ungefär 25 år, i den – tycker
              en del – något suspekta hotell- och restaurangbranschen. Det kan
              kanske låta som skryt, men jag har haft väldigt låg personalomsättning.
              Företaget har skiftat; ibland har det varit fem anställda och
              ibland upp till trettio eller fyrtio. Ibland har jag inte haft
              något kollektivavtal, men jag har ändå lönemässigt legat över
              kollektivavtalen. Jag har följt alla lagar och regler, och de
              anställda jag har haft har som sagt trivts väldigt bra på sin
              arbetsplats.
            </seg>
            <seg n="b749b41e">
              Jag tror alltså att det finns många företag som sköter sig alldeles
              utmärkt. Sedan finns det undantag. Det finns, som jag sade, många
              små och medelstora företag som inte har kollektivavtal, och vi
              vill inte utesluta dem från att kunna ta emot gymnasieelever.
            </seg>
          </u>
          <note type="speaker" n="a519c50a">
            Anf. 19 CAROLINE HELMERSSON OLSSON (S) replik:
          </note>
          <u who="Q3374751" xml:id="i-5e08f6190d79f47c-2" n="47af8409">
            <seg n="f61c473a">
              Herr talman! Jag tror inte heller att det finns massor med bovar
              och banditer. Jag pratar dock om tryggheten för de här lärlingarna,
              som ändå är minderåriga åtminstone när de börjar sin bana.
            </seg>
            <seg n="e437281e">
              Ett kollektivavtal är ett avtal om anställningsvillkoren. Egentligen
              är det också ett fredsfördrag och en regel om förhandlingsordning.
              Nästan alla tvister på arbetsmarknaden löses genom förhandlingsordningen,
              och det blir inte en massa segdragna tvister i domstolar, kostsamma
              juridiska processer och sådant. Ser inte Michael Svensson en fördel
              även för företagarna med ett kollektivavtal?
            </seg>
            <seg n="c9ffca4a">
              Jag tror personligen att det är viktigt att det finns en facklig
              organisation i botten som ser till att våra ungdomar inte utnyttjas
              som billig arbetskraft. Man får inte vara naiv, tror jag – det
              är en tuff värld, och det är en tuff arbetsmarknad vi har. Jag
              undrar också vem som ska företräda de här ungdomarna om någonting
              händer. Utbildningskontraktet har ungdomen själv, föräldrar, företaget
              och skolan skrivit på. Vem ska företräda ungdomen om någonting
              händer? Är det mamma, skolan eller en advokat?
            </seg>
          </u>
          <note type="speaker" n="54653013">
            Anf. 20 MICHAEL SVENSSON (M) replik:
          </note>
          <u who="Q6198899" xml:id="i-cea8e90077502072-7" n="37e341db">
            <seg n="28eb2486">
              Herr talman! Jag tror att det är en stor fördel att det finns
              kollektivavtal på de allra flesta arbetsplatser. Det har visat
              sig vara en framgång för Sverige att vi har avtal som reglerar
              arbetsmarknaden.
            </seg>
            <seg n="9d408f31">
              Som jag sade finns det dock en del små och medelstora företag
              som inte har kollektivavtal. Det gäller många hantverksyrken och
              en del små företagare, som kanske är i stort sett ensamma men
              ändå har möjlighet att ta emot någon gymnasieelev. Även här väljer
              jag faktiskt att tro på oss människor, även om det finns skurkar
              i mänskligheten. Arbetsgivarna är inga onda människor. De kanske
              har barn, och de ser förhoppningsvis till att gymnasieeleverna
              kommer väl till rätta. Eleverna har föräldrar som förhoppningsvis
              hjälper dem genom en del av livet, och skolan har naturligtvis
              det största ansvaret. De har ju ett tillsyningsansvar så länge
              eleverna går i skolan.
            </seg>
            <seg n="e8b324bf">
              Jag tror alltså inte att vi behöver vara särskilt oroliga.
            </seg>
          </u>
          <note type="speaker" n="c0c7e12a">
            Anf. 21 ROGER HADDAD (FP):
          </note>
          <note n="72071cc1">
            Herr talman! Jag vill inledningsvis yrka bifall till förslaget
            i betänkandet och avslag på samtliga reservationer.
          </note>
          <u who="Q5781437" xml:id="i-e20981da4763cded-1" n="58837f98">
            <seg n="163875f1">
              Jag konstaterar att de rödgröna oppositionspartierna även i det
              här ärendet är oeniga när det gäller synen på gymnasiala lärlingsanställningsavtal.
              Vänsterpartiet yrkar nämligen i betänkandet avslag på regeringens
              förslag.
            </seg>
            <seg n="ce439e97">
              Folkpartiet och Alliansen har genomfört viktiga reformer inom
              skolan. Vi har fortsatt stora utmaningar när det gäller såväl
              kunskapsresultaten och behörigheten hos lärare som avhopp från
              gymnasiet och elever som trots tre eller fyra år i gymnasieskolan
              inte uppnår behörighet till högskolan eller ett slutbetyg. Av
              dem som kom in 2009 och lämnade efter tre år var det på de studieförberedande
              programmen 75 procent som uppnådde grundläggande behörighet till
              högskolan. På de yrkesförberedande programmen i den gamla gymnasieskolan
              var det dock bara 60 procent.
            </seg>
            <seg n="3d9246a9">
              Mot den bakgrunden är införandet av den nya gymnasieskolan hösten
              2011 viktigt. Det handlar inte bara om att höja kvaliteten och
              öka genomströmningen utan också om inrättandet av yrkes- och lärlingsutbildningar
              i sig. Det är viktigt för att tidigt få in arbetslivet i gymnasieskolan.
              Detta är viktigt för att förebygga ungdomsarbetslösheten. Precis
              som betänkandet redogör för har länder med lärlingsutbildning
              lägre ungdomsarbetslöshet. Trots att Arbetsförmedlingen nyligen
              presenterade lite ljusare siffror för Sverige förblir detta en
              av våra stora utmaningar.
            </seg>
            <seg n="2c66c9d2">
              Herr talman! Den gamla gymnasieskolan hade inga riktiga yrkes-
              och lärlingsutbildningar. Fokus låg på de teoretiska ämnena, och
              målet var bara att alla elever ska bli högskolebehöriga. Resultatet
              av den politiken har vi sett.
            </seg>
            <seg n="caf598e7">
              Det viktigaste på en yrkesutbildning – eller i synnerhet på en
              lärlingsutbildning, som ju är föremålet för den här debatten –
              är att direkt efter skolan få en anställning och en egen lön.
              Det ser vi också när det gäller övergångsfrekvenser från studieförberedande
              program till universitet och högskola jämfört med övergångsfrekvenser
              från yrkesförberedande till arbetslivet. Det är mycket tydligt:
              Väljer man ett lärlingsprogram är det över 80–90 procent som vill
              ut i arbetslivet och få en egen lön. Det är därför man har sökt
              en lärlingsutbildning.
            </seg>
            <seg n="6a5c5205">
              Precis som kollegan Michael Svensson nämnde hade vi mellan 2008
              och 2011 en försöksverksamhet, där 13 000 lärlingar var med i
              försöket med lärlingsprogram. En skolverksrapport visade att 25
              procent avbröt sin lärlingsutbildning redan det första året. Då
              valde de dock inte ett studieförberedande program i stället, utan
              de gick tillbaka till ett traditionellt yrkesprogram. Det innebär
              att det är skolförlagt, alltså en yrkesutbildning men i skolmiljö.
            </seg>
            <seg n="3e0fdcd6">
              I dag är det drygt 6 000 ungdomar som är inskrivna som lärlingar
              i gymnasieskolan. Det är mycket positivt. Nio av tio arbetsgivare
              som tar emot lärlingar är positiva till programmet och vill ta
              emot ungdomar igen. Synpunkter i utvärderingar visar att informationen
              till ungdomarna måste bli bättre, såväl i grundskolans årskurs
              9 som, inte minst, i studie- och yrkesvägledningen när man söker
              till gymnasiet. Även när man kommer till gymnasiet måste man få
              tydlig information om vad det innebär att gå ett lärlingsprogram.
              Det handlar inte om skoltrötta elever; tvärtom har vi skärpt kraven
              för att från grundskolan komma in på ett yrkes- och lärlingsprogram.
            </seg>
            <seg n="33f38a03">
              Det förslag vi yrkar bifall till innebär också att vi tar ett
              till steg. Utöver att man höjer handledarersättningen och att
              Skolverket inrättar ett lärlingscentrum för att stimulera lärlingsutbildningsmöjligheten
              är det viktigt att i lag förtydliga att en lärling redan under
              utbildningen, under vissa kriterier, faktiskt kan få en anställning.
              Det finns i dag utbildningskontrakt, och skolan och dess rektor
              är hela tiden ansvariga för eleven eftersom det fortfarande är
              utbildningsverksamhet. Vi har också en skolinspektion som granskar
              verksamheten under hela utbildningstiden.
            </seg>
            <seg n="52b38af6">
              Vi får i denna debatt inte heller glömma bort att ett av gymnasieskolans
              uppdrag just är att utbilda unga i arbetslivet. Det andra uppdraget
              är att ge dem som vill gå vidare till högre studier grundläggande
              behörighet.
            </seg>
            <seg n="8291b292">
              Elever som studerar på lärlings- eller yrkesprogram i gymnasiet
              får i huvudsak mycket god kontakt med arbetslivet – nätverk, sommarjobb,
              timanställning och så småningom erbjudande om en fast tjänst när
              de lämnar gymnasieskolan. Tydligast ser vi det inom fordonsprogrammet
              och hos dem som läser till undersköterskor, men också när det
              gäller byggprogrammet finns det på vissa håll god chans att få
              jobb direkt efter studierna. Detta är mycket positivt och något
              vi måste underlätta, och därför är regeringens förslag om gymnasiala
              lärlingsanställningar en viktig pusselbit i detta arbete.
            </seg>
            <seg n="02f22ccc">
              Vi vill gärna ta ett steg till när det gäller lärlingsprogrammet
              i gymnasieskolan. Därför utreder regeringen möjligheten att inrätta
              branschlärlingar där företag och arbetsliv kan ta ett ännu större
              ansvar för hela eller delar av lärlingsutbildningen. Där tittar
              vi mycket på erfarenheterna från Tyskland och Österrike. Vår åsikt
              är att de branscher som är intresserade borde få gå före.
            </seg>
            <seg n="0f4f09cc">
              Avslutningsvis, herr talman, är det viktigaste när det gäller
              lärlingsutbildningen i gymnasiet att kvaliteten ökar. Det finns
              en samsyn i utbildningsutskottet. Regeringen har tillsatt ett
              par utredningar. Skolinspektionen gjorde en stor granskning av
              lärlingsutbildningarna för drygt ett år sedan med i huvudsak positiva
              resultat. Men vi får inte glömma bort i debatten varför vi inför
              en ny gymnasieskola och varför vi går tillbaka till riktiga yrkes-
              och lärlingsutbildningar. Det är på grund av stora avhopp, dålig
              genomströmning och yrkesprogram som var sönderteoretiserade. Det
              är fortfarande bara 60 procent som får ett slutbetyg från ett
              yrkesprogram.
            </seg>
            <seg n="618fc871">
              Med detta tror jag att kvaliteten, attraktiviteten och söktrycket
              kommer att öka. Det påstods här att branschen borde ta ett större
              ansvar, men det är precis det som gymnasiereformen har inneburit.
              Nationella programråd utformar programmen tillsammans med utbildningsväsendet
              och är med och övervakar.
            </seg>
            <seg n="e5cad1fb">
              När det gäller Skolinspektionen nämndes Praktiska Gymnasiet.
              Vi har gett Statens skolinspektion precis de instrument som nämndes.
              Man ska utdöma vite om utbildningen inte håller måttet. Jag ser
              gärna att man till och med drar in tillståndet för de utbildningsanordnare
              som inte följer skollagens krav på bra lärlingsplatser för våra
              ungdomar.
            </seg>
          </u>
          <note type="speaker" n="d4e63530">
            Anf. 22 CAROLINE HELMERSSON OLSSON (S) replik:
          </note>
          <u who="Q3374751" xml:id="i-5e08f6190d79f47c-3" n="47af8409">
            <seg n="f27c449a">
              Herr talman! Inte heller Roger Haddad nämner med ett ord ett
              yrkande som finns i detta betänkande om att kollektivavtal ska
              gälla på de arbetsplatser där ungdomarna eventuellt blir anställda.
              Varför?
            </seg>
            <seg n="187c1fe3">
              Det är en tuff arbetsmarknad. Det finns bovar och banditer, men
              det finns också, precis som Michael Svensson säger, väldigt många
              bra småföretagare. Men vi får inte blunda för verkligheten.
            </seg>
            <seg n="d22a83b7">
              Jag är intresserad av hur Roger Haddad tror att urvalet till
              lärlingsanställningarna kommer att ske. Alla ungdomar, hur många
              de nu blir, kommer förmodligen inte att bli anställda. Risken
              finns att det kommer att vara godtyckligt. Om man inte är för
              naiv kan man befara att den som begär lägst lön blir anställd.
              Kollektivavtal reglerar lönenivåer, och Michael Svensson sade
              att han trodde att lönen kunde hamna på en viss nivå.
            </seg>
            <seg n="af81bab5">
              Hur ser Roger Haddad på hur lönenivåerna ska säkras så att våra
              ungdomar inte blir utnyttjade?
            </seg>
          </u>
          <note type="speaker" n="3895f489">
            Anf. 23 ROGER HADDAD (FP) replik:
          </note>
          <u who="Q5781437" xml:id="i-c51da9b75442c6bb-0" n="58837f98">
            <seg n="a71589bc">
              Herr talman! Folkpartiet är av åsikten att det ska vara speciella
              ingångslöner för ungdomar som lämnar gymnasieskolan för att få
              in en fot i arbetslivet. Det är inte ristat i sten att man ska
              få 25 000 från dag ett när man kommer direkt från treårig gymnasieskola,
              men det är en parallell diskussion.
            </seg>
            <seg n="d01be881">
              Herr talman! Som jag sade i anförandet är rektor ansvarig för
              utbildningen, och Skolinspektionen är ansvarig för kvaliteten.
              Vi har utbildningskontrakt. Rektor är den som upprättar kontakt
              med företagen. Då måste jag understryka, och som jag sade i mitt
              anförande, att det är väldigt svårt att få tag i relevanta praktikplatser
              eller APU-platser när det gäller lärlingsutbildningen. Därför
              tror jag inte att man ska krångla till det ytterligare genom att
              ställa ytterligare krav på kollektivavtal och så vidare.
            </seg>
            <seg n="c401703c">
              Glöm inte, Caroline Helmersson Olsson, att det är småföretagen
              som står för lejonparten av lärlingsmottagandet generellt sett.
              Det är inte de stora företagen Sandvik eller ABB, som mer riktar
              in sig på studenter med akademisk och högre utbildning, utan det
              är Fagerstas lilla industri- och svetsföretag med kanske tre till
              fem anställda. De flesta som jag varit ute och besökt har bara
              en lärling och kan kanske ta emot två lärlingar per år, men jag
              är väldigt tacksam för det. Ett sådant förslag som ni lägger fram
              här skulle totalt slå undan benen för dem.
            </seg>
          </u>
          <note type="speaker" n="7f99576d">
            Anf. 24 CAROLINE HELMERSSON OLSSON (S) replik:
          </note>
          <u who="Q3374751" xml:id="i-5e08f6190d79f47c-4" n="47af8409">
            <seg n="01b0df84">
              Herr talman! Det är mycket intressanta synpunkter som kommer
              fram. Folkpartiet menar väl ändå inte att vi ska lagstifta om
              ingångslöner? Om det är så får Roger Haddad gärna förtydliga det.
            </seg>
            <seg n="3c844e9c">
              Att kollektivavtal skulle krångla till det här tycker jag är
              en intressant synpunkt. Kollektivavtal är helt grundläggande på
              svensk arbetsmarknad. Om man tycker att det är krångligt kanske
              man bör ta sig en funderare. Att Fagerstas industri- och svetsföretag
              med fyra fem anställda inte behöver ha ett kollektivavtal får
              vara Roger Haddads åsikt. Jag tycker att det är en väldigt bra
              modell.
            </seg>
            <seg n="25d25816">
              Skolans skyldighet och möjlighet att motverka till exempel kränkande
              behandling på arbetsplatsen är begränsad. Anser inte Roger Haddad
              att det skulle vara en fördel om eleven på företaget har en reglering
              enligt kollektivavtal och en facklig organisation kan tillvarata
              lärlingens intresse som anställd? Ser inte Haddad någon fördel
              med detta även för arbetsgivarna i det här fallet? De har redan
              ett stort ansvar att se till att lärlingarna lär sig yrket. Det
              vore väl bra för företagen om de fick hjälp med att tillvarata
              lärlingarnas behov av anställning och trygghet.
            </seg>
          </u>
          <note type="speaker" n="947c9708">
            Anf. 25 ROGER HADDAD (FP) replik:
          </note>
          <u who="Q5781437" xml:id="i-04fb40105f299b33-2" n="58837f98" next="i-e20981da4763cded-2">
            <seg n="e1eef782">
              Herr talman! Det är ju därför vi har lagt om gymnasieskolan.
              Jag sade i mitt anförande att den gamla gymnasieskolan inte levererade
              rätt kompetens. Den hade näst intill ingen kontakt med arbetslivet,
              och hade man kontakt med arbetslivet var det för lite och för
              sent.
            </seg>
            <seg n="8c67e101">
              Nu är branschen med. Företag, kommuner och landsting är med från
              början i lokala och nationella programråd. De har också ett ansvar
              för de värderingar och etiska regler som ska gälla och som ska
              förmedlas på gymnasiemässor.
            </seg>
            <seg n="0e838204">
              I vissa kommuner är lärlingsplatserna begränsade. Man har 20
              lärlingsplatser. Man sluter ett kontrakt mellan skolan, eleven
              och företaget. Man går igenom allt det som Caroline Helmersson
              Olsson lyfter fram. En part som bryter kontraktet får inte bedriva
              utbildning på en kommuns eller utbildningsanstalts uppdrag, för
              det är skattepengar som finansierar utbildningen.
            </seg>
            <seg n="17320aea">
              Min generella erfarenhet efter tolv år som skolpolitiker, i huvudsak
              när det gäller gymnasiefrågor, är inte att det är en massa bovar
              som försöker utnyttja lärlingarna eller som inte lyfter fram arbetsmiljöfrågor.
            </seg>
            <seg n="b9b704ca">
              Vi är flera som är ute varje vecka på gymnasieskolor. Handledarna
              och företagen brinner för de här frågorna och har ett stort engagemang.
              Jag tror inte att ett krav på kollektivavtal skulle bidra. Jag
              tycker att det fungerar bra. Problemet har varit att vissa aktörer
              får pengar men inte ens erbjuder praktikplats eller erbjuder icke
              relevant praktikplats. Det är dessa kvalitetsproblem som vi ska
              ta tag i.
            </seg>
          </u>
          <note n="43beac14">
            Anf. 26 ULRIKA CARLSSON i Skövde (C):
          </note>
          <u who="Q5781437" xml:id="i-e20981da4763cded-2" n="58837f98" prev="i-04fb40105f299b33-2">
            <seg n="5534cdab">
              Herr talman! Gymnasial lärlingsanställning är ännu ett sätt att
              komplettera och förbättra de utbildningssatsningar som alliansregeringen
              har gjort när det gäller gymnasieskolan. Det är en bro mellan
              skola, utbildning och arbetsliv. Det är oerhört viktigt att på
              olika sätt stärka lärlingsutbildningen.
            </seg>
            <seg n="6432eb3a">
              Vi har haft en tradition i Sverige av att de flesta utbildningar
              har flyttat in i skolsystemet eller utbildningssystemet. Man har
              inte riktigt haft tron på att arbetslivet och näringslivet kan
              stå för en del av utbildningen, och det är klart att det kan ta
              lite tid att bygga upp den tilliten.
            </seg>
            <seg n="334fa3d3">
              Socialdemokraterna skriver i en av sina reservationer att lärlingsutbildningen
              kan vara ett bra alternativ för vissa elever. Jag tycker att det
              är viktigt att se att det kan vara ett bra alternativ för många
              olika elever, men det är givetvis en krävande utbildning.
            </seg>
            <seg n="71350a7f">
              Många som tidigare har tagit emot lärlingar i arbetslivet säger
              att det är oerhört spännande att ta emot någon som gått en lärlingsutbildning,
              därför att när man har genomfört sin gymnasieutbildning är man
              närmast en färdig yrkesmänniska, om jag får uttrycka det så. Man
              vet vad det är att hantera arbetskamrater, problem på arbetsplatsen
              och så vidare. Man har alltså många gånger betydligt högre kompetens
              efter sin lärlingsutbildning än efter den mer skolförlagda utbildningen,
              där man inte har samma chans att utveckla dessa kompetenser.
            </seg>
            <seg n="a2712eb7">
              Det finns ett antal utbildningar i Sverige där det är ett fåtal
              som ännu kan det hantverk som man ser är en framtidsbransch även
              om det är väldigt specifikt. Det är viktigt att vi på olika sätt
              uppmuntrar att de utbildningarna kan finnas kvar och bedrivas
              på ett bra sätt.
            </seg>
            <seg n="db3805e1">
              Det är klart att vi är oroade över om studie- och yrkesvägledningen
              inte uppfyller den kvalitet man vill se och inte visar på alla
              vägar framåt som de olika delarna i gymnasieskolan kan ge. Att
              det inom alla tolv yrkesprogrammen finns chans till lärlingsutbildning
              är jätteviktigt, och att sedan bygga på det med gymnasial lärlingsanställning
              blir än viktigare.
            </seg>
            <seg n="7141ecf1">
              Det sades i debatten tidigare att det inte löser problemet med
              få sökande, men en enda lösning löser sällan en massa andra problem.
              Det är klart att vi måste se till att hela verktygslådan finns
              på plats för att öka attraktiviteten och stärka kvaliteten ytterligare.
            </seg>
            <seg n="55d74aa5">
              I sitt anförande nämnde Roger Haddad branschlärling, som utreds
              nu. Det är jätteviktigt att se hur näringslivet kan ta ett större
              ansvar, vara mer delaktiga i utbildningarnas utformning och så
              vidare. Det är klart att vi tittar med stor nyfikenhet och med
              ett stort intresse för lärande på de andra länder i Europa som
              verkligen har utvecklat lärlingsutbildningarna. Jag ser med tillförsikt
              fram emot de förslag som kommer på detta område.
            </seg>
            <seg n="987f49d6">
              Tidigare i debatten har det nämnts vad som krävs för att man
              ska säkra kvaliteten för eleverna. Utbildningskontraktet är jätteviktigt.
              På ett ställe i betänkandet står det att det har varit otillfredsställande
              att det råder oklarhet om elevers rättsliga ställning när de utför
              den arbetsplatsförlagda delen av lärlingsutbildningen. Detta har
              varit en viktig del som regeringen har lyft fram och presenterat
              i förslagen i propositionen.
            </seg>
            <seg n="3da23222">
              Det är lite synd att det bara är ett av oppositionspartierna
              som deltar i debatten, för jag tror att det är väldigt viktigt
              att debattera lärlingsanställningar och se på de olika framtidsmöjligheter
              vi har för att stärka kvaliteten i lärlingsutbildningen.
            </seg>
          </u>
          <note n="a376659d">
            Därmed, herr talman, yrkar jag bifall till förslaget i betänkandet
            och avslag på motionerna.
          </note>
          <note type="speaker" n="530d6151">
            Anf. 27 YVONNE ANDERSSON (KD):
          </note>
          <u who="Q4935945" xml:id="i-7aaca1be777071b3-0" n="c3138232">
            <seg n="c7138e3a">
              Herr talman! Som vanligt har jag allianskolleger som uttrycker
              sig alldeles strålande om de goda reformer där vi är med, men
              jag ska bidra med det jag tänker på.
            </seg>
            <seg n="675ade80">
              Äntligen har vi hittat en modell som kan erbjuda unga människor
              den motivation till lärande som krävs för ett praktiskt yrke.
              Vi gör tre lagändringar som gäller dels att skapa en ny anställningsform,
              dels skollagen och semesterlagen. Utifrån de tre lagändringarna
              gör vi verkligen ett genombrott.
            </seg>
            <seg n="bc22e0fb">
              Vi har under många år arbetat för att unga människor som behöver
              utbilda sig till praktiska yrken där handens kunskap spelar en
              avgörande roll verkligen ska ha rätt till sin utbildning.
            </seg>
            <seg n="f38331c3">
              Vi har på olika sätt försökt få effektiva lärlingsutbildningsmodeller.
              Det har alltid uppstått hinder som varit svåra att överbrygga.
              Vi har inte kunnat nå de modeller som har krävts för ungdomarnas
              speciella situation, därför att vi har haft alltför rigida ramverk.
            </seg>
            <seg n="926dc0e3">
              Det vi i dag debatterar är just det genombrott som jag är övertygad
              om bara kommer att vara starten på nya möjligheter inom nya lärlingsanställningsformer.
              Ja, vi diskuterar branschlärlingar, men det kommer att finnas
              fler.
            </seg>
            <seg n="cc7fc556">
              Under de senaste tre fyra, kanske till och med fem, decennierna
              har den teoretiska utbildningen hela tiden fått vara i förgrunden.
              Vi har haft mål som är lite olika men ändå väldigt nära varandra.
              Om vi sätter upp målet att 60 procent av alla ungdomar ska nå
              universitets- eller högskolestudier har vi fortfarande en stor
              grupp ungdomar som man kan fråga sig vart de ska ta vägen. Vad
              är det som gör att vi inte har utbildningar som är direkt anpassade
              till deras behov?
            </seg>
            <seg n="9cd153cc">
              När vi talar i de termerna kommer vi trots allt till respekten
              och grundvärderingarna i samhället – respekten för allas lika
              värde oavsett vilken begåvning de har, varifrån de kommer, vilken
              kultur de har och så vidare.
            </seg>
            <seg n="2790347c">
              Det finns de som har mer utpräglade praktiska begåvningar och
              de som har mer uttalat teoretiska. Jag får alltid mothugg från
              någon i oppositionen som säger: Det är inte antingen eller. Nej,
              men all forskning visar att även om många är universalgenier och
              har både och så är det väldigt många som har en övervikt mot och
              ett intresse för mer praktiska eller mer teoretiska yrken.
            </seg>
            <seg n="2ccfd163">
              Jag är glad för det, för om vi tittar på vårt samhälle behövs
              allihop. Även om vi sällan erkänner det i debatterna behöver vi
              elektrikern när vi sitter på pottkanten och ska anpassa elektriciteten
              med energibesparande åtgärder. Vi behöver rörmokaren när det är
              stopp i avloppet. Vi behöver alla hantverkare och verkstadsindustriarbetare.
              De har rätt till sin utbildning och sin kunskap.
            </seg>
            <seg n="22ea1e78">
              I en gammal läroplan, Lgr 80, talade man tydligt om fyra sorters
              kunskaper: fakta, färdighet, förtrogenhet och förståelse. Det
              är enkelt att lära sig fakta i skolbänken. Det är enkelt att lära
              sig färdigheter i en laborationssal. Det kan man faktiskt göra,
              men inte alla färdigheter.
            </seg>
            <seg n="c8555f8c">
              Man måste gå till den urgamla traditionen för att få förtrogenhet
              och förståelse. Vi hade ett lärling–mästerförhållande långt innan
              skolsystemen utvecklades. Den utbildningen och kunskapen lär man
              sig i den miljö där själva jobbet genomförs. I en sådan anställning
              kan man komma så nära det någonsin går för att nå den förståelsen
              och förtrogenheten.
            </seg>
            <seg n="651ffdb0">
              Jag är i själ och hjärta riktigt glad över att vi har kommit
              så här långt. När det gäller denna form precis som allt annat
              kommer jag att säga: Vi blir inte färdiga, men vi är en bra bit
              på väg.
            </seg>
            <seg n="409b26bb">
              Vänsterpartiet finns inte här och debatterar nu. Det är synd,
              för man är oerhört förvånad över att de inte vill ha detta. Varför
              vill inte de som påstår sig ha jobbat för att arbetarna ska få
              goda möjligheter erbjuda ungdomar som vill gå in i ett sådant
              arbete en hederlig, bra och välutformad utbildning?
            </seg>
            <seg n="08dcd16e">
              Vi låter människovärdet och samhällets värdegrund när det gäller
              allas lika värde råda, för skolan och för våra ungdomar. Nu får
              de äntligen en möjlighet som mycket väl kan jämföras med de goda
              teoretiska möjligheter vi ger våra ungdomar i dag.
            </seg>
            <seg n="4cf5e4f1">
              Vänsterpartiet framför som sagt inte vad de har. Jag blir lite
              förvånad när de hakar upp sig på facket och kollektivavtal när
              Socialdemokraterna lyfter fram sitt. I själ och hjärta är jag
              dock övertygad om att vi är överens om tagen. Det är bara det
              att man sätter upp lite hinder, kanske för att det är Alliansen
              som har kommit på det som borde ha varit verklighet för 40 år
              sedan.
            </seg>
            <seg n="8f1ac5ec">
              Jag tycker i alla fall att vi kan vara stolta över att vi får
              en utbildning som möter alla ungdomars intresse. Med detta yrkar
              jag bifall till förslaget i betänkandet och avslag på samtliga
              motioner och reservationer.
            </seg>
          </u>
          <note type="speaker" n="0765b265">
            Anf. 28 CAROLINE HELMERSSON OLSSON (S) replik:
          </note>
          <u who="Q3374751" xml:id="i-5e08f6190d79f47c-5" n="47af8409">
            <seg n="1bc68240">
              Herr talman! Jag kom precis på att det här är sista chansen jag
              har att ta en replik på Yvonne Andersson. Vi har fest i utskottet
              i kväll och vi ska avtacka Yvonne.
            </seg>
            <seg n="14573743">
              Jag vet egentligen inte vad jag ska säga, men jag ska i alla
              fall inte låta henne fortsätta att diskutera handens kunskap eftersom
              vi då inte kan komma överens. Jag kommer aldrig i mitt liv att
              dela upp kroppen på det sättet som Yvonne gör mellan hjärnan och
              handen.
            </seg>
            <seg n="46b422c7">
              Det är intressant att Kristdemokraterna också tycker att kollektivavtal
              är ett stort hinder. Då har vi fått också det klarlagt. Men jag
              kan ändå inte låta bli att fortsätta att tänka på frågan om handens
              kunskap, att det skulle handla om ett genombrott och 40 år – jag
              lyssnade inte så noga.
            </seg>
            <seg n="65d9f1ae">
              Jag tänkte på den kirurg som opererade mig i samband med min
              stora operation. Han har otroliga teoretiska kunskaper, men jag
              är så oerhört tacksam för att han har så stora praktiska kunskaper.
              Kan du inte försöka förklara för mig en gång till hur detta hänger
              ihop med handens kunskap så att jag förstår?
            </seg>
          </u>
          <note type="speaker" n="65b46ff8">
            Anf. 29 YVONNE ANDERSSON (KD) replik:
          </note>
          <u who="Q4935945" xml:id="i-7aaca1be777071b3-1" n="c3138232">
            <seg n="6072c0a4">
              Herr talman! Begreppet handens kunskap är väl närmast lånat från
              vad Alf Henrikson har skrivit om handens fantastiska praktiska
              förmåga ihop med teoretiska överväganden som finns i mångas huvuden,
              så kallad tyst kunskap, för att förstöra ytterligare för Caroline
              Helmersson Olsson. Alla artikulerar inte dessa kunskaper och kan
              inte fånga upp dem i fyrkantiga undervisningsböcker, teorier och
              så vidare. De äger och har kunskapen ändå.
            </seg>
            <seg n="5ceca24c">
              Handens kunskap är ett bildspråk. Det är det språk vi använder
              när vi har ett större intresse för att göra något, learning by
              doing hela tiden, än vad vi kan läsa oss till. Det har mycket
              att göra med hur våra hjärnor fungerar. Det är så viktigt att
              vi inte värderar de olika kunskaperna och benägenheterna till
              olika kunskaper på olika sätt.
            </seg>
            <seg n="3997e33b">
              Om du och jag tar oss en fika innan jag slutar kommer vi nog
              att märka att vi inte står så långt ifrån varandra, åtminstone
              har det inte framkommit när vi tidigare har beslutat om skolreformer
              tillsammans med Socialdemokraterna. Vi har varit överens om mycket.
            </seg>
            <seg n="da019042">
              Det jag hakar upp mig på här är att jag aldrig har sagt att kollektivavtal
              är ett hinder. Jag har mer talat om att vi inte får sätta upp
              hinder. Det är synd att vi i samband med genombrottet av en riktigt
              ny reform börjar tala om hinder i stället för att se möjligheterna.
              Det ligger väl också i politikens väsen.
            </seg>
          </u>
          <note type="speaker" n="4ed737a7">
            Anf. 30 CAROLINE HELMERSSON OLSSON (S) replik:
          </note>
          <u who="Q3374751" xml:id="i-5e08f6190d79f47c-6" n="47af8409">
            <seg n="1557350f">
              Herr talman! Genombrottet är väl i så fall själva lärlingsreformen.
              Det vi debatterar är själva anställningen. Det är därför jag är
              så envis och tjatar om detta kollektivavtal. Det är en bra modell,
              den har tjänat oss väl och jag tror att den i framtiden kommer
              att tjäna våra ungdomar väl om vi värnar den. Vi sänder en signal
              när vi säger att kollektivavtal inte är viktiga. Det tycker vi
              i Socialdemokraterna.
            </seg>
            <seg n="bb10f606">
              Jag tackar för ytterligare information om handens kunskap. Jag
              hoppas att Yvonne innan hon lämnar kammaren skickar mig den forskning
              hon har tagit till sig så att jag också någon gång kan förstå
              begreppet till hundra procent.
            </seg>
          </u>
          <note type="speaker" n="31706b78">
            Anf. 31 YVONNE ANDERSSON (KD) replik:
          </note>
          <u who="Q4935945" xml:id="i-7aaca1be777071b3-2" n="c3138232">
            <seg n="333c39b6">
              Herr talman! Jag vill tacka för frågan. Inte innan jag lämnar
              kammaren men så småningom ska jag skicka material.
            </seg>
            <seg n="7d07c7fd">
              Genombrottet är inte lärlingsutbildning. Den har funnits i alla
              tider i olika former. På olika sätt har vi haft projekt för att
              komma åt dessa frågor, men vi har aldrig på allvar gått in i gränssnittet
              mellan arbetsmarknadens villkor och utbildningens villkor. Vi
              har aldrig matchat de svåra ytorna där vi måste ändra lagar för
              att få till något mellan två ändå rätt separata delar, åtminstone
              på politikens område.
            </seg>
            <seg n="990da2a7">
              Därför tror jag att helhetsperspektiven när vi vågar göra ett
              genombrott är starten på något nytt.
            </seg>
            <seg n="9c2f439c">
              Jag tackar så mycket för replikskiftet!
            </seg>
          </u>
          <note n="116e5571">
            Överläggningen var härmed avslutad.
          </note>
          <note n="fb792b0e">
            7 § Ersättning enligt zoonoslagen och provtagningslagen
          </note>
          <note n="ec44317e">
            Andre vice talmannen konstaterade att ingen talare var anmäld.
          </note>
          <note n="48407d45">
            8 § Ändring i lagen om kvotplikt för biodrivmedel
          </note>
          <note n="ec44317e">
            Andre vice talmannen konstaterade att ingen talare var anmäld.
          </note>
          <note n="6db8cdc5">
            9 § Ett enhetligt patentskydd i EU
          </note>
          <note type="speaker" n="c3435383">
            Anf. 32 INGELA NYLUND WATZ (S):
          </note>
          <u who="Q4970595" xml:id="i-fe7493fbf101706c-0" n="86932e73">
            <seg n="8685911d">
              Herr talman och åhörare! Vi ska förhoppningsvis ha en lång och
              het debatt om en mycket segdragen fråga som har diskuterats inom
              Europas hank och stör under 40 år – om jag har förstått rätt.
              Det handlar om den komplicerade frågan om att skapa ett enhetligt
              patentskydd inom Europa.
            </seg>
            <seg n="61c52e03">
              Jag yrkar självfallet bifall till propositionen, och jag gör
              det med glädje.
            </seg>
            <seg n="2c31c58e">
              En enhetlig patentdomstol inom EU gör det enklare, snabbare,
              billigare och mer förutsägbart att få patentskydd med en större
              räckvidd på ett enklare sätt. Det gör det också enklare för dem
              som vill försvara sina patent eftersom talan för patent bara behöver
              väckas i en domstol i stället för som nu i flera olika länder.
            </seg>
            <seg n="3a9823b5">
              Jag vill dock understryka – och där tror jag att vi är helt eniga
              – att det är tråkigt att man inte nådde riktigt ända fram. Spanien
              och Italien har ställt sig utanför den gemensamma patentdomstolen.
              Det är naturligtvis två stora och viktiga marknader, och det hade
              varit bra om de också hade tagit klivet in.
            </seg>
            <seg n="e3fe977c">
              Vi från Socialdemokraternas sida tycker att det är bra att vi
              har fått ett avtal om en nordisk-baltisk avdelning i den nya patentdomstolen
              som ska fungera som förstainstans. Det är också bra att den får
              sitt säte i Helsingfors. Jag har dock respekt för att Finland
              och Danmark av olika skäl har valt, åtminstone i nuläget, att
              ställa sig utanför den nordisk-baltiska domstolen och skapa egna
              avdelningar för förstainstansarbetet. Men dörren är öppen, inte
              stängd. Möjligheten för både Finland och Danmark finns att i ett
              senare skede ansluta sig.
            </seg>
            <seg n="dbef9304">
              Med detta hoppas jag att dra på mig en lång rad repliker. Om
              inte yrkar jag återigen bifall till propositionen.
            </seg>
          </u>
          <note type="speaker" n="a585c8a9">
            Anf. 33 OLOF LAVESSON (M):
          </note>
          <u who="Q1593545" xml:id="i-27d5f2843a87af87-0" n="07ff05e3">
            <seg n="85b329c2">
              Herr talman! År 1956 skrev Nobelpristagaren Eugene ONeill dramat
              Lång dags färd mot natt . Det är en pjäs som han testamenterade
              till Dramaten i Helsingfors, där den också uruppfördes. Pjäsen
              om den dysfunktionella familjen Tyrone slutar i mörker vid midnatt.
              Jag ska inte dra några större paralleller med dagens ärende, men
              mörkret har varit påtagligt i delar av den process som har lett
              fram till dagens debatt. Den ibland något dysfunktionella familjen
              Europa har inte alltid visat sig från sin bästa sida. Natt leder
              dock till dag. Och det som kunde ha slutat i mörker har nu i stället
              lett till gryning.
            </seg>
            <seg n="700828ac">
              Herr talman! Målet för näringspolitiken är att stärka den svenska
              konkurrenskraften och att skapa förutsättningar för fler jobb
              i fler och växande företag. Idéer, kreativitet och kunskaper är
              det viktigaste kapitalet i en modern ekonomi. En välfungerande
              patentprocess leder till fler arbetstillfällen, tillväxt och ökade
              skatteintäkter. Det gynnar alla.
            </seg>
            <seg n="74d8473b">
              Sverige är ett innovativt land som av forskaren Richard Florida
              utsetts till det mest kreativa landet i världen. Vi tillhör dessutom
              den absoluta världstoppen i antalet tagna patent. Sverige är dock
              ett litet land och ett starkt exportberoende land. Våra företag
              är beroende av den marknad som finns utanför våra gränser.
            </seg>
            <seg n="099064b3">
              Det ska vara lätt för svenska företag att ta steget ut i Europa,
              och det kräver harmoniserade regler och mindre krångel. Nuvarande
              regler försvårar avsevärt för de svenska företagen. Höga kostnader
              och ett otryggt rättsläge stänger i princip helt små och medelstora
              företag ute från att söka patent för hela den europeiska marknaden.
              Likaså försvåras avancerad forskning vid våra högskolor och universitet.
            </seg>
            <seg n="ff6b6705">
              Dagens system innebär att ett europeiskt patent ska omvandlas
              till nationella patent i varje medlemsstat. Det är kostsamt, och
              det är besvärligt. En expertrapport, beställd av EU-kommissionen,
              har visat att kostnaderna för ett patent som är giltigt i hela
              EU är upp till femton gånger så höga som för ett amerikanskt patent.
              Totalt uppskattades det att bristerna i patentsystemet kostar
              europeiska företag drygt 2,2 miljarder varje år.
            </seg>
            <seg n="ecdd6871">
              Ett stort och viktigt steg mot ett gemensamt EU-patent togs under
              det svenska EU-ordförandeskapet. Man kom då överens om gemensamma
              riktlinjer som innebär att ett patent som gäller i hela EU – en
              marknad på över 500 miljoner invånare – kan fås genom en enda
              ansökan. Överenskommelsen gällde dock inte reglerna för översättning
              av patent. Ett antal försök gjordes för att nå en överenskommelse
              om vilka språk patenten ska översättas till. Samtliga strandade
              dock. Till slut valde Sverige att tillsammans med fyra andra länder
              undersöka förutsättningarna för att vissa länder skulle kunna
              gå vidare med att skapa ett EU-patent inom ramen för ett så kallat
              fördjupat samarbete, vilket EU-kommissionen också ställde sig
              positiv till.
            </seg>
            <seg n="bb6ddfb1">
              I dag har nästan samtliga andra länder anslutit sig, och dagens
              beslut innebär att man framöver genom en enda ansökan får ett
              patent som gäller i näst intill hela EU – detta till en enda årsavgift.
            </seg>
            <seg n="65849980">
              Betänkandet som vi debatterar i dag omfattar också ett godkännande
              av avtalet om en enhetlig patentdomstol och ett godkännande av
              avtalet om inrättande av en nordisk-baltisk regional avdelning
              av densamma. En tvist om ett europeiskt patent kan i dag prövas
              av domstolar i olika länder, med risk för olika utgångar och skiftande
              praxis. Det är ett dyrt system och komplicerat för den som vill
              försvara eller ifrågasätta ett europeiskt patent i flera länder.
            </seg>
            <seg n="cecb1cc3">
              Processen med att få ett avtal om en enhetlig domstol på plats
              har varit lång och bitvis snårig. Jag inledde mitt anförande med
              att konstatera att familjen Europa inte alltid har visat sig från
              sin bästa sida, och tyvärr får man nog konstatera att så har varit
              fallet här. Även om det har funnits en bred konsensus kring införandet
              av en enhetlig patentdomstol har processen försenats och förhalats
              på grund av frågor om översättningar och kanske framför allt om
              domstolens geografiska placering.
            </seg>
            <seg n="6370c431">
              I propositionen föreslås också en nordisk-baltisk avdelning i
              den enhetliga patentdomstolen. Det säkrar en närhet till domstolen
              för svenska parter och underlättar svenska domares, advokaters,
              patentombuds och andra experters möjlighet att arbeta i eller
              vid domstolen, samtidigt som vi uppnår klara samordningseffekter.
            </seg>
            <seg n="0ad68004">
              Den nordisk-baltiska regionala avdelningen var tänkt att omfatta
              samtliga nordiska EU-länder samt de tre baltiska. Dess värre har
              såväl Finland som Danmark beslutat att lämna detta samarbete och
              i stället inrätta egna lokala avdelningar. Det är bara att beklaga.
              I Danmark föregicks beslutet av en intensiv debatt om deltagande
              i det europeiska patentsamarbetet, en debatt som också ledde fram
              till en folkomröstning i samband med söndagens val till EU-parlamentet.
              Vi välkomnar givetvis att ja-sidan gick segrande ur den debatten.
            </seg>
            <seg n="61ebccdd">
              Detta betänkande är ett konkret exempel på hur vi arbetar för
              att riva handelshinder på EU:s inre marknad, hur vi gör det lättare
              för svenska företag att växa, hur vi främjar svensk innovation
              och hur vi stärker svensk konkurrenskraft och därmed lägger grunden
              för ökad tillväxt och fler jobb både i Sverige och i Europa.
            </seg>
            <seg n="d072e295">
              Jag vill med detta yrka bifall till utskottets förslag.
            </seg>
          </u>
          <note n="552c9138">
            I detta anförande instämde Hans Rothenberg och Boriana Åberg
            (båda M).
          </note>
          <note n="116e5571">
            Överläggningen var härmed avslutad.
          </note>
          <note n="cf70ef71">
            10 § Reglerat tillträde till fjärrvärmenäten
          </note>
          <note n="ec44317e">
            Andre vice talmannen konstaterade att ingen talare var anmäld.
          </note>
          <note n="9ce760a3">
            11 § Vissa lagändringar inför en ny programperiod
          </note>
          <note n="ec44317e">
            Andre vice talmannen konstaterade att ingen talare var anmäld.
          </note>
          <note n="0f46a955">
            12 § Förbättrad konkurrenstillsyn
          </note>
          <note n="ec44317e">
            Andre vice talmannen konstaterade att ingen talare var anmäld.
          </note>
          <note n="06b587a6">
            13 § Ökad tillgänglighet och mer ändamålsenlig prissättning av
            läkemedel
          </note>
          <note type="speaker" n="a85f79a3">
            Anf. 34 LENNART AXELSSON (S):
          </note>
          <u who="Q5563036" xml:id="i-fbf211497704d9ef-0" n="fa54b0d6">
            <seg n="34a4a28d">
              Herr talman! Vi socialdemokrater ställer oss bakom förslagen
              i propositionen eftersom det till stora delar handlar om att rätta
              till problem som Alliansen själv har skapat genom avregleringen
              och utförsäljningen av apoteken. En ny bestämmelse innebär till
              exempel att ett apotek som inte direkt kan tillhandahålla ett
              läkemedel eller en vara ska tala om för kunden på vilket eller
              vilka apotek läkemedlet eller varan finns i lager. Det tycker
              vi självklart är bra. Men i den del som behandlar motioner från
              allmänna motionstiden om apoteken och läkemedel är vi däremot
              inte lika överens. Jag kommer att kommentera några av dem.
            </seg>
            <seg n="81c8e1ad">
              Riksdagens borgerliga majoritet beslutade 2009 om en avreglering
              av apoteksmarknaden. Det svenska apotekssystemet där Apoteket
              AB tidigare hade ensamrätt på försäljning till konsumenterna och
              där läkemedelsbolagen konkurrerade om att få sälja läkemedel till
              Apoteket AB var ett mycket framgångsrikt system. Det betydde att
              vi hade ett av de säkraste och billigaste sätten i världen för
              att få de läkemedel som läkaren ansåg att vi behövde. Dessutom
              var kunderna väldigt nöjda.
            </seg>
            <seg n="8b490a9f">
              Beslutet innebar att Apoteket AB:s ensamrätt till försäljning
              av läkemedel till konsumenter avskaffades. Den av staten fastställda
              handelsmarginalen för apoteken höjdes i samband med avregleringen
              för att locka nya apotekskedjor att etablera sig. Det innebar
              att vi alla via samhället fick ta på oss ökade kostnader för apoteksservicen.
            </seg>
            <seg n="9c7311b8">
              Statskontorets delrapport i juni 2012 om avregleringen konstaterade
              att det hade blivit fler apotek och ökade veckoöppettider men
              att det fanns många tecken på att konsumenterna inte lika ofta
              får sina läkemedel vid första besöket på apotek och att apotekens
              lagerhållning och tillhandahållande av förordnade läkemedel inom
              24 timmar hade försämrats något. Hälften av apotekspersonalen
              upplever att förutsättningarna för tillhandahållandet har blivit
              sämre jämfört med före omregleringen. Statskontoret varnar också
              för svårigheter att behålla kompetens och säkerhet i läkemedelsförsörjningen
              på öppenvårdsapoteken.
            </seg>
            <seg n="5603355b">
              Den enkät som apotekspersonal har svarat på visar att sju av
              tio upplever tydliga eller vissa brister i förutsättningarna för
              att kunna utföra korrekta receptexpedieringar. Nästan sex av tio
              anser att det har skett en försämring på området. Den vanligaste
              förklaringen till detta är att personalen inte har tillräckligt
              med tid att lägga på rådgivning. För att kunna ge god information
              och riktiga råd krävs att apotekspersonalen är uppdaterad om nya
              läkemedel och nya rön genom kompetensutveckling.
            </seg>
            <seg n="ecc4c949">
              En annan årlig undersökning gjord av Farmaciförbundet bekräftar
              också att många anställda upplever sin arbetsmiljö som väldigt
              stressig. Redan i förbundets arbetsmiljöbarometer för 2011 såg
              man i resultaten en kraftigt försämrad arbetsmiljö för de anställda,
              och av 2012 års barometer framgår att personalen har fått betala
              ett mycket högt pris för avregleringen. Resultaten stöder också
              de undersökningar som visar att kundernas situation har försämrats.
              Resultaten i Arbetsmiljöbarometern 2013 pekar även de ut en rad
              allvarliga problem i arbetsmiljön. Många apoteksanställda vittnar
              om att det inte längre finns tid för att läsa in information om
              nya läkemedel.
            </seg>
            <seg n="d25fbbb1">
              Eftersom personalens kompetens är läkemedelskonsumenternas trygghet
              anser vi att det bör inrättas en nationell kompetensplattform
              så att apotekspersonalen kan hålla sig ajour inom läkemedelsområdet.
              I det sammanhanget bör även behovet och utformningen av en förutsägbar
              och kostnadseffektiv lösning för apotekstäckningen på glesbygden
              analyseras.
            </seg>
            <seg n="ddc1fde4">
              När det gäller läkemedelsförsäkringen ställer den borgerliga
              regeringens privatisering av apoteksverksamheten ytterligare krav
              på att alla läkemedel omfattas av läkemedelsförsäkringen.
            </seg>
            <seg n="e5021dc5">
              Om en läkare ordinerar en medicin och det finns ett fullt likvärdigt
              preparat som är billigare, ska apoteket lämna ut detta. Vill patienten
              följa läkarens ordination och köpa den medicinen får man själv
              betala mellanskillnaden. Prisskillnaden ingår inte i högkostnadsskyddet.
              Eftersom en del mediciner inte omfattas av läkemedelsförsäkringen,
              saknar patienten ersättningsskydd om medicinen ger skadliga effekter.
              I detta sammanhang konstaterar vi att varken apotek eller läkare
              har skyldighet att ge information om att försäkringsskydd saknas.
            </seg>
            <seg n="678829e1">
              Redan på 70-talet infördes en läkemedelsförsäkring. Från försäkringen
              kan man få ersättning om man blir skadad av sin medicin. Nästan
              alla bolag som säljer medicin i Sverige omfattas av läkemedelsförsäkringen,
              som ägs gemensamt av de anslutna bolagen. Men det kostar pengar,
              och det finns bolag som låter bli att ansluta sig. Regeringen
              har nu utrett frågan, men har ännu inte kommit med något förslag.
              Vi anser att det är anmärkningsvärt eftersom allt fler riskerar
              att drabbas när man erbjuds billigare medicin på läkemedelsmarknaden.
              Vi anser att det behövs lagstiftning som omöjliggör för läkemedelsäljande
              bolag att inte vara anslutna till läkemedelsförsäkringen. Dessutom
              ska apoteken och läkarna fram till att lagstiftningen träder i
              kraft vara skyldiga att upplysa patienterna om en medicin omfattas
              av försäkringen eller inte. Vi menar att regeringen bör vidta
              de ytterligare åtgärder som krävs för att komma till rätta med
              de här redovisade bristerna.
            </seg>
            <seg n="31fb7994">
              Herr talman! Slutligen: En annan del av avregleringen berör de
              receptfria läkemedlen och möjligheten att köpa en del av dessa
              i detaljhandeln. Den delen av avregleringen stod vi bakom, men
              vi får aldrig glömma att, som det står på Läkemedelsverkets hemsida,
              läkemedel är inte vilken vara som helst. Om de används eller hanteras
              på fel sätt kan även receptfria läkemedel orsaka stor skada. Därför
              ställs höga krav på den som vill sälja läkemedel.
            </seg>
            <seg n="4861872a">
              Det är skälet till vårt förslag om att införa tillståndsplikt
              för att få sälja dessa läkemedel i detaljhandeln.
            </seg>
            <seg n="e7526e79">
              Vi konstaterar att det i dag enbart finns en anmälningsplikt
              för de näringsidkare som säljer receptfria läkemedel. En fördel
              med ett krav på tillstånd är att tillsynsmyndigheten redan innan
              försäljningen påbörjas ges tillfälle att göra en bedömning av
              näringsidkarens lämplighet att sälja läkemedel. Det skulle även
              bli möjligt att återkalla tillståndet om näringsidkaren inte följer
              reglerna, något som alltså inte är möjligt i dag.
            </seg>
            <seg n="ff281a34">
              Vi menar att regeringen bör återkomma till riksdagen med lagförslag
              i dessa delar.
            </seg>
            <seg n="1b3666ea">
              Herr talman! Jag står bakom samtliga våra reservationer men yrkar
              bifall till reservation 4.
            </seg>
          </u>
          <note n="3a2cbd24">
            I detta anförande instämde Ann Arleklo (S).
          </note>
          <note type="speaker" n="3354f701">
            Anf. 35 AGNETA LUTTROPP (MP):
          </note>
          <u who="Q4964320" xml:id="i-8f9720b3f64b1c59-0" n="c907ccdb">
            <seg n="280c773c">
              Herr talman! Naturligtvis står jag bakom alla Miljöpartiets reservationer,
              men för tids vinnande yrkar jag bifall till reservationerna 4
              och 13.
            </seg>
            <seg n="0d219f2f">
              Apoteken är en oerhört viktig del av vårdkedjan med högutbildad
              personal och med ett tydligt samhällsuppdrag.
            </seg>
            <seg n="3f1b4d1e">
              Läkemedelskostnaderna i dag i Sverige uppgår till ungefär 36
              miljarder kronor per år, och då har jag inkluderat receptfria
              läkemedel och de läkemedel som används inom vården. Felaktig användning
              av läkemedel är otroligt dyrt. Enligt läkemedelsstrategin kostar
              den mellan 10 och 20 miljarder kronor per år. Den högre siffran
              ligger inte så långt ifrån det som läkemedel kostar. Här finns
              det alltså enorma besparingar att göra, inte minst med tanke på
              människors lidande om de blir felmedicinerade.
            </seg>
            <seg n="12511b8b">
              Läkarna säger att ungefär hälften av deras patienter i öppen-
              och slutenvården drabbades av läkemedelsrelaterad sjuklighet.
            </seg>
            <seg n="a69f0542">
              Varje år vistas enligt Giftinformationscentralen ca 13 000 vuxna
              personer i Sverige på sjukhus på grund av förgiftning. Alla förgiftningar
              behöver inte bero på läkemedel, men majoriteten har överdoserat
              läkemedel.
            </seg>
            <seg n="5b4ba091">
              När det gäller småbarn vårdas ca 500 barn under tio år på sjukhus
              per år på grund av förgiftningar. Det rör sig om olika slags förgiftningar
              där allt inte beror på läkemedel. Förra året inkom 556 rapporter
              om förgiftningar av adhd-droger bland barn till Giftinformationscentralen.
            </seg>
            <seg n="3791beaa">
              Detta är alltså en del av läkemedlens biverkningar, och jag tänker
              då på enstaka biverkningar i ett lite större sammanhang.
            </seg>
            <seg n="afb8747e">
              Läkemedel är naturligtvis en nödvändighet för många människor.
              Dels räddar de liv, dels minskar de lidande. Det är också väldigt
              viktigt att Sverige fortsätter att ha ett gott anseende och goda
              möjligheter att genomföra klinisk forskning – detta för att vi
              ska få de läkemedel som vi behöver.
            </seg>
            <seg n="a1910b1a">
              De siffror som jag nämnde tidigare vill jag använda som en illustration
              av att det uppenbarligen behövs mer kunskap. De pengar som går
              åt för felaktiga läkemedel ligger på mellan 10 och 20 miljarder
              per år. Det är oerhörda summor som betalas för något som ingen
              har glädje av, utan precis tvärtom. Det här är någonting som vi
              vill komma åt, inte minst när det gäller barn. I dag får ungefär
              11 000 barn per år sömnmedel. Det innebär en ökning med 170 procent
              under de senaste sex åren. Det är också en oerhört tragisk och
              hög siffra.
            </seg>
            <seg n="8efd95cd">
              När det gäller antidepressiva läkemedel och barn har under samma
              tidsperiod 32 procent fler fått det utskrivet, och två av de fyra
              mest utskrivna läkemedlen – och nu kommer vi till det som är riktigt
              allvarligt – är inte godkända för barn. Samtidigt är det naturligtvis
              viktigt att barn som verkligen behöver ska få relevanta läkemedel.
            </seg>
            <seg n="08ab39e7">
              Miljöpartiet har motionerat om en Barn-Fass, och det här är några
              av anledningarna till att vi har föreslagit det. Vi inser att
              det finns en särskild etisk problematik angående att pröva medicin
              på barn. Man behöver hitta andra försiktighetsåtgärder och samla
              den kunskap och erfarenhet som redan finns.
            </seg>
            <seg n="5f43cb17">
              På Karolinska sjukhuset här i Helsingfors pågår det ett mycket
              viktigt arbete genom någonting som kallas för Eped – Erfarenhets-
              och evidensbaserad databas för barnläkemedel. Där samlar man genom
              ett systematiskt arbete in erfarenheter av barns läkemedelsanvändning.
              Detta har blivit mer och mer använt. Det är fler och fler som
              vill införa det. I år har regeringen har gett stöd för detta arbete,
              och det är vi väldigt glada över. Vi tycker att det är fantastiskt.
            </seg>
            <seg n="bbac0032">
              Men det handlar också om att gruppen ska få fortsatt stöd så
              att det kan bli en nationell funktion som har möjlighet att verka
              långsiktigt.
            </seg>
            <seg n="30125f7a">
              Ett sätt att öka säkerheten, som man har provat med, är ett elektroniskt
              receptsystem som ger en varningssignal så att läkaren kan notera
              i journalen varför han eller hon har valt att ordinera ett läkemedel
              som inte är godkänt för barn.
            </seg>
            <seg n="0b8cf207">
              Avslutningsvis, herr talman, vill jag ta upp TLV. Det är de som
              avgör subventioneringen av läkemedel och om läkemedlet ska ingå
              i högkostnadsskyddet. Sedan har vi Läkemedelsverket, som ska se
              till att vi har säkra och effektiva läkemedel. Dessa två hänger
              på något sätt ihop. Det handlar om läkemedel. Läkemedelsverket
              har i sin instruktion att de dessutom ska verka för innovation
              och forskning inom sina ansvarsområden. Det har inte TLV, vilket
              är en brist. Vi anser det vara viktigt att även TLV i sina instruktioner
              har att de kan stödja framtida utveckling av innovativa läkemedel.
              Det tror vi är ytterligare en tillgång.
            </seg>
          </u>
          <note type="speaker" n="9aca4c0b">
            Anf. 36 PER RAMHORN (SD):
          </note>
          <u who="Q6062372" xml:id="i-c97e19f01153288d-0" n="92f1be87">
            <seg n="4956f605">
              Herr talman! I dag har vi betänkandet Ökad tillgänglighet och
              mer ändamålsenlig prissättning av läkemedel framför oss.
            </seg>
            <seg n="47e1836f">
              Alla vi som regelbundet använder olika läkemedel vet hur viktigt
              det är att det finns god tillgänglighet på apotek och läkemedel
              när vi har behov av dem. Efter avregleringen har ca 368 nya apotek
              tillkommit, vilket betyder att antalet apotek i Sverige ökat med
              nästan 40 procent.
            </seg>
            <seg n="6ef68b5f">
              En stor andel av befolkningen har fått fler apotek i sin närhet
              att välja på, vilket naturligtvis är bra. Men det finns stora
              skillnader mellan olika län. Helsingforss län fick den största
              ökningen med nära 60 procent fler apotek medan Jämtlands län fick
              den minsta ökningen med ca 4 procent fler apotek. Det innebär
              att nästan samtliga nya apotek har öppnats i tätorter, som i min
              hemstad Malmö där antalet apotek har ökat kraftigt.
            </seg>
            <seg n="f63dfcc9">
              Dessutom har öppettiderna förbättrats märkbart. Som exempel kan
              nämnas att vi före avregleringen bara hade ett kvällsöppet apotek
              i Malmö, och det är trots allt Sveriges tredje största stad. Nu
              har vi ett tiotal kvällsöppna apotek, vilket är bra. Det innebär
              att ett trettiotal nya apotek har öppnats på orter som inte hade
              något apotek före avregleringen. Också det är naturligtvis bra.
              Nu satt vi sverigedemokrater inte i riksdagen när avregleringen
              genomfördes, så vi kan varken ta åt oss äran av reformen eller
              beskyllas för den.
            </seg>
            <seg n="62093e69">
              Herr talman! En hel del har blivit bättre efter avregleringen
              men inte allt. Det finns fortfarande en hel del att göra för att
              tillgängligheten till läkemedel ska bli bättre i landet. En av
              de brister man kan se är den så kallade 24-timmarsregeln som innebär
              att en kund ska få sitt receptbelagda läkemedel inom 24 timmar.
              Tyvärr har det visat sig inte alltid fungera som man hade hoppats
              utan kunden får ibland vänta betydligt längre. Det kan handla
              om alltifrån några dagar till i värsta fall flera veckor, vilket
              är ett skräckexempel. Det är givetvis inte acceptabelt och är,
              som tur är, undantagsfall. Samtidigt menar 40 procent av apotekspersonalen
              att förutsättningarna för att uppfylla 24-timmarsregeln är dåliga.
            </seg>
            <seg n="fbe5d24d">
              Det finns stora oklarheter beträffande vad som gäller för 24-timmarsregeln,
              och därför vill regeringen att den ska förtydligas. Det behövs.
              Man föreslår även att apoteket i ett antal situationer ska få
              göra undantag från 24-timmarsregeln. Det kan vara om apoteket
              har stängt nästa dag, om läkemedlet är restnoterat hos leverantören,
              om patienten beställt läkemedlet efter leverantörens stopptid
              eller om transportsträckan mellan apoteket och partihandlaren
              är för lång.
            </seg>
            <seg n="161c228f">
              Självfallet är det inte rimligt med alla dessa situationer då
              24-timmarsregeln kan sättas ur spel även om orsaken anges vara
              liten lagerhållning eller sena leveranser. Det är inget som man
              från ett kundperspektiv, patientperspektiv, ska behöva acceptera.
              Behöver man sin medicin ska man ha den. Vi anser att 24-timmarsregeln
              behöver skärpas ytterligare så att kunderna får sina läkemedel
              när de har behov av dem. Allt annat är orimligt i detta fall.
            </seg>
            <seg n="6736ea7c">
              Herr talman! I den nationella läkemedelsstrategin står det att
              miljöhänsyn ska prioriteras. Miljömålsberedningen har utrett problemet
              och konstaterar att man kan se en stor ökning av läkemedelsrester
              i avlopp. Nu ska man komma ihåg att det mesta som hamnar i våra
              avlopp kommer med vår egen urin, men fortfarande spolas gammal
              medicin ned i avloppen.
            </seg>
            <seg n="3c7e196a">
              Jag tror att det finns en viss okunskap om hur man ska göra med
              gamla mediciner. Därför anser vi att det på läkemedelsförpackningen
              tydligt bör framgå att man inte får spola ned medicin i avloppet
              och att man ska lämna överblivna eller gamla läkemedel till apoteket.
            </seg>
            <seg n="37489196">
              Avslutningsvis står jag bakom samtliga våra reservationer, men
              för tids vinnande yrkar jag bifall endast till reservation 7.
            </seg>
          </u>
          <note type="speaker" n="cb059fa8">
            Anf. 37 EVA OLOFSSON (V):
          </note>
          <u who="Q4970993" xml:id="i-e195254e2f2f7254-0" n="8fe60148">
            <seg n="6d136fe9">
              Herr talman! Jag står självfallet bakom Vänsterpartiets alla
              reservationer, men för att vinna tid väljer jag att yrka bifall
              till reservation 4 om tillstånd för att sälja receptfria läkemedel.
              Den här debatten handlar egentligen om ett regeringsförslag om
              ökad tillgänglighet och mer ändamålsenlig prissättning av läkemedel.
              Det finns inga motioner från något parti beträffande regeringsförslagen,
              och jag väljer därför att ägna mig åt de motioner om läkemedel
              och apotek som vi väckt under den allmänna motionstiden.
            </seg>
            <seg n="0731c18c">
              Läkemedel är en viktig del av hälso- och sjukvården, vilket vi
              hört tidigare. Vi har också hört att en stor del av hälso- och
              sjukvårdens kostnader avser läkemedel. Rätt använda lindrar och
              botar läkemedlen. De bromsar sjukdomar, minskar lidandet och förkortar
              vårdtiderna. Det viktigaste är dock att människor trots sjukdomar
              och skador kan leva ett bra liv tack vare läkemedel. Fel använda
              kan de däremot orsaka död, lidande och omfattande vårdskador.
              Som vi hörde tidigare handlar det om kostnader på mellan 10 och
              20 miljarder per år. Det innebär att det måste finnas en noggrann
              kontroll av läkemedel och att det måste följas upp så att människor
              inte drabbas av vårdskador.
            </seg>
            <seg n="4ce86b5d">
              Vår utgångspunkt är att alla människor som vistas i Sverige ska
              ha rätt till den medicin de behöver men också till bra och kompetent
              information så att medicinen används rätt.
            </seg>
            <seg n="10f86cdf">
              Tillgänglighet handlar om mer än antalet apotek; jag kommer tillbaka
              till det senare. Det handlar om att medicinen finns på apoteket
              när man kommer dit. Det handlar om personalens kompetens och om
              ekonomi. Det finns i dag människor som lever i en sådan ekonomiskt
              utsatt situation att de avstår från att hämta ut medicin.
            </seg>
            <seg n="60b0babb">
              Många landsting har sagt att läkarbesök inom sjukhusvården ska
              vara gratis för barn. Man vill garantera att alla barn, även de
              som lever i ekonomiskt utsatta familjer, ska ha rätt till sjukvård.
              Från Vänsterpartiets sida tycker vi att det är dags att på nationell
              nivå göra samma sak när det gäller läkemedel för barn. Vi har
              i vår budget föreslagit att läkemedel till barn ska vara gratis.
              Det gör vi eftersom vi vet att det händer att man inte har råd
              att hämta ut läkemedlen eller skjuter lite på att hämta ut dem
              också när det gäller barn. Det tycker vi inte är rimligt. Tillgänglighet
              handlar alltså även om ekonomisk tillgänglighet.
            </seg>
            <seg n="a63480f5">
              När det gäller avregleringen och utförsäljningen av Apoteket
              AB kan vi se att det fått konsekvenser. Det var egentligen en
              rent ideologisk förändring, och det argument jag hört från regeringen
              är att vi därmed får fler apotek och längre öppettider, något
              som också Sverigedemokraterna talade om tidigare. Nu är det faktiskt
              så enkelt att när man äger ett statligt bolag som Apoteket AB
              kan man ge ägardirektiv, det vill säga tala om från regeringen
              att man tycker att Apoteket AB ska starta fler apotek och förlänga
              öppettiderna. Om det var meningen skulle man alltså inte alls
              ha behövt sälja ut och avreglera Apoteket AB. Det handlar om en
              ideologisk utförsäljning, att på så sätt släppa in privata, vinstdrivande
              företag inom apoteksbranschen.
            </seg>
            <seg n="888fd124">
              Nu ser vi av utvecklingen att mindre apotek har det tufft. En
              del har lagts ned, och vi är på väg mot en utveckling liknande
              den i Norge i form av en oligopolsituation där några få stora
              apotekskedjor dominerar marknaden. I Norge finns tre stora kedjor.
            </seg>
            <seg n="8771c12a">
              Ett problem som ökat en del är att medicinen inte finns när man
              väl kommer till apoteket, och det är ju inte så konstigt. Det
              är inte så att fler människor blir sjuka och behöver receptbelagda
              läkemedel därför att det är fler apotek, utan det är samma antal
              läkemedelskonsumenter man ska dela på, och då blir lagren ofta
              mindre av rent ekonomiska skäl. Vi tycker att man ska lagstifta
              om att 24-timmarsregeln ska hållas, naturligtvis med hänsyn till
              att det kan finnas tillfällen som inte kan påverkas då det absolut
              inte går. När det inte gör det tycker vi att man ska kunna få
              läkemedlen levererade express hem.
            </seg>
            <seg n="ec5a78cb">
              Att man inte hittar rätt läkemedel drabbar främst människor som
              på olika sätt har svårt när de ska ta sig till apoteket. Många
              är äldre människor. Det kan också vara människor med funktionsnedsättningar
              som har svårt att ta sig runt. Det är ett framsteg att man nu
              ska lyfta arbetet med att leta rätt på medicinerna från konsumenten.
              Som regeringen föreslagit ska nu apoteken ta ansvar för att hänvisa
              en dit där läkemedlen finns. Men vi tycker även att Apoteket AB
              borde ha tydliga samhälleliga uppdrag när det gäller farmaceutisk
              kompetens i vårdkedjan samt opartisk läkemedelsrådgivning och
              upplysning.
            </seg>
            <seg n="5b4eae2e">
              Det sades förut av Lennart Axelsson att apotekspersonalen har
              märkt av ganska rejäla försämringar av sin arbetsmiljö. Tre fjärdedelar
              av dem säger att det är mycket tuffare nu än för ett år sedan,
              då 2013 års arbetsmiljöbarometer gjordes. En tredjedel skulle
              inte rekommendera andra att ta arbete i branschen eller hos den
              egna arbetsgivaren. Det finns också en oro för att bli av med
              jobbet, för att inte orka med den ökade pressen och för att bli
              uppsagd på grund av bristande lönsamhet. Under det senaste året
              har mer än hälften av de anställda varit med om nedskärningar
              av personalstyrkan på sin arbetsplats, så oron är befogad.
            </seg>
            <seg n="b7c51522">
              Allvarligt är också att det råder brist på tid att ge råd i lugn
              och ro. Det kan vara en äldre människa med många mediciner som
              vill veta om de verkligen passar ihop. Det kan vara föräldrar
              som behöver råd om hur de ska göra med sitt barns mediciner. Det
              måste finnas tid att ge dem råd. När man upplever alltmer stress
              kring detta är det något som är fel.
            </seg>
            <seg n="0a71c58d">
              Apotekspersonalen säger också att man har mindre tid för att
              ta till sig kunskap om nya läkemedel och hålla uppe den kunskap
              man har. Det är allvarligt; man ska kunna ge rätt rådgivning och
              ha en patientsäker läkemedelsdistribution på apoteken. Vi tycker
              att man ska ha en kompetensplattform som man ska besluta om, så
              att man dokumenterar hos apoteken vilken kompetensutveckling personalen
              har och följer upp det.
            </seg>
            <seg n="79ad8bc4">
              Riktiga avarter har också funnits där man försökt sätta gränser
              för hur lång tid en receptkund får ta eller försökt sälja egenvårdsprodukter
              samtidigt. Det blir helt fel.
            </seg>
            <seg n="273a044e">
              Det finns i dag också en oro för hur det ska gå på sikt med apoteken
              på landsbygden. Apoteket AB hade ett rikstäckande ansvar. Man
              har det fram till juli 2015 när det gäller apoteksombuden. Vi
              tycker att det är dags att man permanentar ett ansvar, så att
              man kan känna sig trygg med att apoteksombuden finns kvar. Man
              har också 20 miljoner i branschstöd, nu när tiden har gått ut
              för att de apotek som köptes upp på landsbygden inte skulle få
              säljas. Vi tror inte att det här räcker på sikt. Vi tror att man
              måste hitta andra mer långsiktiga lösningar. Vi i Vänsterpartiet
              har tittat lite på Norge. Där tar man ut en mindre avgift som
              man sedan för över till de apotek på landsbygden som har lönsamhetsproblem.
            </seg>
            <seg n="691241f4">
              Att receptfria läkemedel får säljas på väldigt många håll – bensinstationer,
              detaljhandel, olika affärer och så – upplevs av många som positivt,
              för då är de lättillgängliga. Men tillgängligheten har också sina
              problem. En del av läkemedlen kan faktiskt missbrukas. De är inte
              ofarliga om man använder dem på fel sätt. Personalen får inte
              ge råd, för den har ingen utbildning för det. Apotekspersonalens
              möjligheter att ge råd funkar inte när det gäller detta. Vi tror
              att det är dags att se över om man ska fortsätta att sälja precis
              alla de läkemedel som finns där nu på detta sätt eller om en del
              ska återgå till apoteken, inte minst om man märker att de felanvänds.
            </seg>
            <seg n="e0c9581d">
              Vi tycker också att man skulle ha större krav på att det ska
              finnas läkemedel för både barn och vuxna. Nu har man inga sådana
              krav. Det kan bli lite krångligt att dela en tablett i bitar som
              passar för ett barn när läkemedlet är doserat för en vuxen.
            </seg>
            <seg n="082fab4f">
              Lennart Axelsson var förut inne på att det behövs tillståndsprövning.
              Det tycker vi också. Läkemedel är inte vilken vara som helst,
              inte när de är receptfria heller. Därför föreslår vi att det ska
              till en tillståndsprövning. Vi har motionerat om det i flera år.
              Det ger möjlighet att titta om det verkar rimligt att sälja läkemedel
              där. Om man inte sköter det ordentligt kan tillståndet dras tillbaka.
            </seg>
            <seg n="02773e89">
              Det är också viktigt att vi får ordning på läkemedelsförsäkringen,
              som togs upp här tidigare. Det är en orimlig situation när man
              är patient och behöver ett läkemedel man har fått sig föreskrivet
              men inte vet om att läkemedlet kan orsaka skador som man inte
              kan få ersättning för. Där måste något absolut göras.
            </seg>
          </u>
          <note type="speaker" n="2a5407a5">
            Anf. 38 ANDERS W JONSSON (C):
          </note>
          <u who="unknown" xml:id="i-82d6724d1db4ef4f-0" n="60a74b1d">
            <seg n="b00fb903">
              Herr talman! Sverige har de senaste åren gått igenom en väldigt
              stor förändring. Apoteksmonopolet har avskaffats, och det har
              blivit möjligt för andra aktörer att öppna apotek. Reformen har
              varit en stor framgång. Vi har fått närmare 400 nya apotek. Det
              betyder att antalet apotek har ökat med 40 procent. Från att ha
              haft ett apotek per 10 000 innevånare, och därmed varit ett av
              Europas apoteksglesaste länder, har vi nu fått den apotekstäthet
              som de flesta andra länder har.
            </seg>
            <seg n="807806d9">
              Den procentuella ökningen av antalet apotek har varit jämnt fördelad
              över hela landet. En stor andel av befolkningen har fått fler
              apotek i sin närhet att välja mellan, och fler apotek har också
              lokaliserats till platser som många besöker i andra ärenden, exempelvis
              köpcentrum. Även i glesbygd har tillgången till apotek förbättrats.
              Ett enda apotek i glesbygd har lagts ned. När det socialdemokratiskt
              styrda Landstinget i Dalarna beslöt att lägga ned hälsocentralen
              i byn Lima blev det av förståeliga skäl helt omöjligt att bedriva
              apoteket vidare i den lilla byn.
            </seg>
            <seg n="74bd6d52">
              Men det är inte bara antalet apotek som har ökat. Öppettiderna
              har också ökat kraftigt. Den allra mest glädjande förändring som
              vi nu ser är dock det nytänkande som spirar i de små apoteken
              och i hela apoteksbranschen. Jag besökte häromveckan Apoteksamariten
              i Uppsala. Det är ett litet fristående apotek som drivs av två
              riktiga eldsjälar. Genom ett nära samarbete med olika sjukvårdsproducenter
              i närheten har man utökat sortimentet med bland annat linser,
              möjlighet att träffa sjuksköterska för rådgivning, vaccination,
              fotvårdsprodukter etcetera. I anslutning till apoteket hyr man
              dessutom ut lokaler till naprapat, Hörsam, massage och andra friskvårdsföretag.
              Det är exakt den här utvecklingen vi ville se när vi avskaffade
              monopolet.
            </seg>
            <seg n="008d9cac">
              Men apoteksomregleringen har liksom alla stora reformer självklart
              sina brister. Den proposition som vi i dag debatterar handlar
              till stor del om att några av dessa brister ska kunna åtgärdas.
              I propositionen föreslås en tydligare reglering av skyldigheten
              att tillhandahålla läkemedel inom 24 timmar. Här regleras också
              ytterligare hur utbyte av läkemedel ska ske och i vilka lägen
              en farmaceut kan blockera utbyte till generika.
            </seg>
            <seg n="bc019dd4">
              Det är glädjande att det inte finns några följdmotioner från
              oppositionen alls på propositionen. De förändringar som regeringen
              föreslagit har stöd hos samtliga partier. Däremot finns det ett
              antal motioner från den allmänna motionstiden som behandlar närliggande
              frågor. De har föranlett ett antal reservationer, och jag ska
              kommentera några av dem.
            </seg>
            <seg n="e7c8fe18">
              Miljöpartiet tycker att avskaffandet av apoteksmonopolet bör
              utredas. Få reformer, herr talman, har varit föremål för en så
              omfattande utvärdering som just denna. Senast i raden var det
              Myndigheten för vårdanalys som för någon månad sedan publicerade
              sin utvärdering, och ytterligare utvärderingar är att vänta. Det
              är resultatet av det stora antalet utvärderingar som gör att vi
              i dag korrigerar reformen på ett antal viktiga punkter.
            </seg>
            <seg n="ea1ade97">
              Oppositionen tycker vidare att apotekspersonalen saknar kompetens
              och att staten därför ska reglera vidareutbildning av apotekspersonal.
              Det är ett intressant förslag. Legitimerad personal har ett eget
              ansvar att ständigt vara uppdaterad vad gäller kunskap. Det gäller
              läkare, sjuksköterskor, apotekare och receptarier. Dessutom har
              arbetsgivaren, oavsett om det är landstinget, privat vårdföretag
              eller ett apotek, ett ansvar att se till att personalen är vidareutbildad
              och har hög kompetens. Jag tror inte att det finns ett apoteksföretag
              i Sverige, inte ens Apoteket AB, som skulle strunta i det och
              säga att de inte bryr sig om att se till att personalen har erforderlig
              kompetens.
            </seg>
            <seg n="4ec656fb">
              Jag tycker ändå att det är ett rätt intressant förslag att vi
              i Sverige skulle börja reglera vidareutbildning. Den är inte reglerad
              för något av de legitimerade yrkena, inte för läkare, specialistläkare,
              barnmorskor eller sjuksköterskor. Ingenstans har vi reglerat hur
              vidareutbildningen ska se ut och vilka kompetenskrav man ska uppfylla
              för att behålla sin legitimation. Det är någonting som finns i
              de flesta andra länder. Om man ska införa den typen av system
              ifrågasätter jag om det just är legitimerade apotekare och receptarier
              som är den grupp som ska utpekas som den där vi har stora problem
              med kompetensförsörjningen. Skulle jag få önska skulle jag snarare
              se att vi började med exempelvis barnmorskor, allmänläkare eller
              någon annan grupp.
            </seg>
          </u>
          <note n="997800f4">
            Herr talman! Jag yrkar därmed avslag på samtliga reservationer
            och bifall till utskottets förslag i betänkandet.
          </note>
          <note type="speaker" n="db05a03b">
            Anf. 39 EVA OLOFSSON (V) replik:
          </note>
          <u who="Q4970993" xml:id="i-e195254e2f2f7254-1" n="8fe60148">
            <seg n="f8db0368">
              Herr talman! Jag är lite intresserad av det här med kompetensen.
              Det var ett intressant sätt att uttrycka sig. Inte ens Apoteket
              AB, sade du, Anders Jonsson. Menar du att de har sämre möjligheter
              än andra apotek och satsar mindre på kompetensen hos sin personal?
              Jag ställer den frågan, för du uttryckte dig så.
            </seg>
            <seg n="f830d508">
              Vidare sade du att vi i oppositionen ansåg att personalen saknade
              kompetens. Har vi sagt det? Nej, Anders, det har vi inte sagt.
              Vi har sagt att personalen i arbetsmiljöenkäten har svarat att
              de har mindre möjligheter än tidigare att läsa in på arbetstid.
              Det blir mer upp till en själv att följa med. De säger att de
              har mindre tid att använda sin kompetens i förhållande till de
              konsumenter som kommer in och ska prata med dem. De har större
              krav på sig att sälja även andra produkter samtidigt, och de har
              blivit färre därför att man har dragit ned på personalstyrkan.
            </seg>
            <seg n="2dcb77e1">
              Jag tycker att det vore intressant att veta om du tycker att
              det är ett problem. Tror du inte att det speglar någonting när
              tre fjärdedelar säger att de har fått en tuffare arbetsmiljö och
              när en väldigt stor andel säger att de har mindre möjligheter
              att hänga med i utvecklingen? Arbetsgivaren ger dem inte den möjligheten.
              Sedan kan man på egen maskin kanske fixa det. Men både du och
              jag vet att det blir mycket bättre om arbetsgivaren erbjuder en
              strukturerad kompetensutveckling än att man säger till varje individ:
              Det är ditt ansvar.
            </seg>
          </u>
          <note type="speaker" n="8d18eba2">
            Anf. 40 ANDERS W JONSSON (C) replik:
          </note>
          <u who="unknown" xml:id="i-82d6724d1db4ef4f-1" n="60a74b1d">
            <seg n="d77f84de">
              Herr talman! Vad gäller samtliga legitimationsyrken i Sverige
              har vi ett system där Socialstyrelsen ställer krav som måste uppfyllas
              kompetensmässigt för att man ska kunna få sin legitimation. Därefter
              har vi i Sverige inget statligt sätt att ställa krav på vidareutbildning,
              recertifiering eller relegitimation. Det finns i stort sett i
              alla andra länder.
            </seg>
            <seg n="bfe19965">
              Det här baseras på att vi i Sverige i stället har ett system
              där den enskilde har ett ansvar. Är man legitimerad, oavsett om
              det är som receptarie eller barnmorska, har man ett eget ansvar
              att se till att man upprätthåller kompetensen. Dessutom är det
              ett ansvar för arbetsgivaren att se till att personalen har hög
              kompetens.
            </seg>
            <seg n="97ba2053">
              Jag tycker att den diskussion är intressant som i dag förs i
              Sverige om att vi kanske borde göra som de flesta andra länder,
              nämligen att ställa krav på recertifiering av samtliga legitimationsyrken.
              Jag tycker att det är ganska orimligt att man, bara för att man
              en gång i livet har skaffat sig en läkarutbildning, är fri att
              utöva det yrket tills man är gammal och dör. Jag tycker att det
              vore mycket bättre om samhället tog ett ansvar där.
            </seg>
            <seg n="f6442d14">
              Det jag reagerar på är när ni i oppositionen av alla legitimationsyrken
              pekar ut just legitimerade apotekare och receptarier och menar
              att det är där vi har problem med kompetensen, en kompetensbrist.
              Det är det ni säger. Därför är det där som staten måste gå in
              och reglera och säga: Här, och på inget annat område, ska vi ha
              någon form av recertifiering och ställa statliga krav på vidareutbildning.
            </seg>
            <seg n="e332379e">
              Jag tycker att oppositionen försummar den drivkraft som finns
              hos arbetsgivare. Det finns inte en aktör på apoteksmarknaden
              som inte vill se till att personalen har hög kompetens. Det vore
              fullkomligt förödande för Apoteksamariten eller Apoteket AB om
              ett fel skedde beroende på brister i kompetensen hos personalen.
              Därför yrkar jag avslag på er reservation.
            </seg>
          </u>
          <note type="speaker" n="c2a123ca">
            Anf. 41 EVA OLOFSSON (V) replik:
          </note>
          <u who="Q4970993" xml:id="i-e195254e2f2f7254-2" n="8fe60148">
            <seg n="a2e16796">
              Herr talman! Jag kanske inte kan se den direkta kopplingen till
              att nödvändigtvis pröva legitimationen om man har en kompetensplattform.
              I stället ska man underlätta efter en väldigt stor förändring
              och omreglering av apoteken. Det är därför frågan kommer upp nu.
              De fackliga organisationerna och personalen slår larm och säger
              att det har blivit en stor förändring efter utförsäljningen och
              omregleringen av apoteken. Det är kanske inte så konstigt när
              vi har fått många fler apotek, som du säger, Anders. Det är färre
              personal. En del apotek har fått lönsamhetsproblem, och hälften
              har varit med om neddragningar.
            </seg>
            <seg n="6af031dd">
              Då är det inte så konstigt att en kontinuerlig kompetensutveckling
              som man behöver avsätta tid för kan komma i kläm. Det innebär
              inte att vi säger att personalen inte är kompetent. Vi säger att
              de har för dåliga möjligheter att upprätthålla sin kompetens på
              sikt. Om jag inte kommer ihåg fel – du kanske kommer ihåg bättre
              – sade Statskontoret samma sak i sin utvärdering, att här finns
              ett problem som man behöver göra någonting åt.
            </seg>
            <seg n="19d42200">
              Jag tycker att det vore intressant om du tog det här problemet
              på allvar och lyssnade på dem som arbetar ute. Du säger att du
              har varit på ett apotek, säkert på några till, men det är tusentals
              som har svarat på enkäten och gett uttryck för hur de upplever
              sin arbetsmiljö. De säger att här är det problem, och det är många
              som säger det. Det är inte 4 procent eller 10 procent, utan det
              är väldigt många som säger att här fattas det något. Då tycker
              jag att det vore väldigt bra om man tog tag i frågan. Det handlar
              faktiskt om det som vi har pratat mycket om – patientsäkerhet,
              om läkemedel används rätt och tryggheten att känna att personalen
              har tid med en, har tid att ge råd och ta ett samtal med en.
            </seg>
            <seg n="941b151f">
              Om ni inte vill göra något annat än att titta på allt, som du
              säger, skulle inte en kompetensplattform vara en bra början?
            </seg>
          </u>
          <note type="speaker" n="d8ade0fe">
            Anf. 42 ANDERS W JONSSON (C) replik:
          </note>
          <u who="unknown" xml:id="i-82d6724d1db4ef4f-2" n="60a74b1d">
            <seg n="e56cb79b">
              Herr talman! I grunden handlar det här lite om Vänsterpartiets
              syn på företagande. Vänsterpartiet tror att man har stora möjligheter
              att bli en framgångsrik apoteksaktör om man ser till att ha ett
              så litet lager som möjligt så att så många patienter som möjligt
              går ut genom dörren utan att ha fått sitt läkemedel och att det
              skulle vara en framgångsfaktor att dra ned på vidareutbildning
              och se till att personalen över huvud taget inte trivs.
            </seg>
            <seg n="c707aa62">
              Jag tror precis tvärtom. Vill man bli framgångsrik, som till
              exempel Apoteksamariten i Uppsala, ska man se till att de kunder
              som kommer för att få sina läkemedel får ett så bra bemötande
              som möjligt, är jättenöjda och går ut genom dörren med det läkemedel
              som har förskrivits. Jag skulle som apoteksaktör se till att ha
              personal som var så nöjd som möjligt och som trivdes.
            </seg>
            <seg n="d90f162e">
              Ett av problemen när vi har fått 400 nya apotek är att det har
              blivit en otrolig konkurrens om personal. Jag tror att en framgångsfaktor
              skulle vara att se till att man har väldigt hög kompetens hos
              sin personal och att se till att sköta vidareutbildningen. Gör
              man inte det kommer man för det första att få problem med att
              rekrytera, beroende på att ryktet sprider sig snabbt att man som
              apoteksaktör struntar i vidareutbildning. Det andra och det absolut
              allvarligaste för en apoteksaktör skulle vara om det skedde en
              felexpediering av ett läkemedel beroende på bristande kompetens
              hos personalen. Den som gör det tror jag är borta från marknaden.
            </seg>
            <seg n="c7ce9b2b">
              Jag känner inte den stora oro som oppositionen, och framför allt
              Eva Olofsson, känner. De vill ha en statlig reglering av vidareutbildning
              för apotekspersonal. Det jag tycker skulle vara intressant är
              att ta ett större grepp på all legitimerad personal i Sverige:
              Hur ska vi se till att försäkra oss om att man behåller kompetensen
              efter det att man har fått en legitimation?
            </seg>
          </u>
          <note type="speaker" n="cdb5d920">
            Anf. 43 METIN ATASEVEN (M):
          </note>
          <u who="Q5561846" xml:id="i-0a1c57177b8805df-0" n="04fca326">
            <seg n="e744b6ff">
              Herr talman! Vad är tillgänglighet? Handlar det om öppettider?
              Handlar det om människor som ska ha närhet till apotek? Ska läkemedel
              alltid finnas i lager? Handlar tillgängligheten om att slippa
              köer och få bra service?
            </seg>
            <seg n="fadee800">
              Den proposition som vi nu debatterar handlar just om tillgänglighet
              och ändamålsenlig prissättning. Betänkandet är ännu ett steg i
              rätt riktning för att än mer förbättra tillgängligheten och uppnå
              målen om en modern hälso- och sjukvård som är tillgänglig för
              alla på lika villkor.
            </seg>
            <seg n="a0b288a4">
              För att säkerställa ännu bättre tillgänglighet föreslår vi att
              apoteken och de läkemedelsföretag som tillhandahåller läkemedel
              inom utbytessystemet ska ha en tillhandahållandeskyldighet angående
              periodens vara. Det innebär att man ska ha varan i lager för de
              kunder som efterfrågar läkemedlet. Detta kommer att förbättra
              tillgängligheten och servicen ytterligare.
            </seg>
            <seg n="b8bb2094">
              I dag expedierar apoteken ungefär 95 procent av alla recept när
              kunden kommer till sitt apotek, vilket är likvärdigt med tiden
              för apoteksmonopolet. Men vi strävar ständigt efter att förbättra
              detta. 24-timmarsregeln innebär att apoteken bör tillhandahålla
              ett efterfrågat läkemedel senast ett dygn efter att det efterfrågats.
              De apotek som inte direkt kan tillhandahålla ett läkemedel ska
              informera konsumenten om var denna kan hitta varan. Numera kan
              även konsumenterna själva söka och hitta vilket apotek som har
              varan i lager. Lagerstatusfunktionen, som marknaden själv har
              skött, lanserades genom ett samarbete mellan Sveriges Apoteksförening
              och LIF. Den är för kunderna ett enkelt sätt att söka reda på
              var man kan hämta sin medicin på närmaste apotek. Funktionen finns
              att hitta på fass.se och sverigesapotek.se.
            </seg>
            <seg n="32d8b487">
              Herr talman! Regeringen kommer även fortsättningsvis att satsa
              på apotek i glesbygden genom ett särskilt apoteksstöd. Stödet
              kommer att möjliggöra fortsatt drift av apotek i glesbygdsområden
              för att upprätthålla en god läkemedelsförsörjning i hela landet.
            </seg>
            <seg n="0a2ce773">
              Dessutom har Tandvårds- och läkemedelsförmånsverket, TLV, fått
              i uppdrag att göra en översiktlig kartläggning av alternativa
              modeller för hur en säker tillgång till läkemedel i glesbygd ytterligare
              kan förbättras.
            </seg>
            <seg n="b1c03588">
              Vi kommer också att stärka farmaceuters möjlighet till apotekskryss
              i lag. Farmaceutkryss handlar om att avstå från generiskt utbyte
              av medicin om den bedöms medföra betydande problem för patienten.
              Farmaceuter får alltså motsätta sig utbyte av läkemedel enligt
              dagens regler, och detta tydliggör vi nu i lag. Om farmaceuten
              har motsatt sig utbyte ska uppgifter om detta få föras in i E-hälsomyndighetens
              receptregister. E-hälsomyndigheten ska lämna ut uppgifterna till
              TLV, som utövar tillsyn på området.
            </seg>
            <seg n="698fa079">
              Herr talman! Sverige har en högre prisnivå på läkemedel som har
              funnits på marknaden ett antal år jämfört med andra jämförbara
              länder. Därför vill vi införa en takprismodell för äldre läkemedel
              om det har gått 15 år efter det att läkemedlet godkänts för försäljning
              eller om det finns läkemedel som är utbytbara mot läkemedlet och
              som marknadsförs till öppenvårdsapotek i Sverige. Syftet är att
              skapa en enkel och förutsägbar takprismodell som ger lägre priser
              på framför allt äldre läkemedel. Prissättningen av vissa äldre
              läkemedel går att utveckla.
            </seg>
            <seg n="68e4f52d">
              Det är betydligt lättare för de lokala marknadsbolagen att anpassa
              prisnivån lokalt när väl patentet har fallit, vilket borde skapa
              goda förutsättningar för en fortsatt god och bred tillgång till
              effektiva läkemedel även efter det att de har varit godkända i
              15 år. Den utvecklade takprismodellen ska också ses i relation
              till den överenskommelse som regeringen har tecknat med LIF och
              som sträcker sig till 2017.
            </seg>
            <seg n="900b6cc1">
              Vår bedömning är att en utvecklad takprismodell som utgår från
              överenskommelsen med LIF på ett bättre sätt genererar en besparing
              samtidigt som den även fortsättningsvis säkerställer god tillgång
              till läkemedel i Sverige. Modellen är dessutom enkel, transparent
              och förutsägbar för alla.
            </seg>
            <seg n="dc3222c5">
              Herr talman! Vi har i dag 375 fler apotek än 2009, då omregleringen
              utfördes. Dessa nyetableringar har skett i allt från storstädernas
              centrum till orter på landsbygden där det tidigare inte fanns
              några apotek. Tillgängligheten har även förbättrats kraftigt tack
              vare apotekens ökade öppettider, som i dag uppgår till 53 timmar
              i veckan. Omsatt i antal gamla apotek innebär detta en ytterligare
              ökning med drygt 330 apotek.
            </seg>
            <seg n="9be34a95">
              I Södertälje, som jag kommer ifrån, har vi fått fyra nya apotek.
              Dem jag är extra glad över är apoteken i Ronna och Hovsjö, där
              vi tidigare inte hade tillgång till apotek. Medborgarna som bor
              där är jätteglada över närheten till sina apotek. Detta är miljonprogramsområden,
              och många äger ingen egen bil. Kollektivtrafiken är inte heller
              den bästa, så man är mycket nöjd med sina apotek i Ronna och Hovsjö.
            </seg>
            <seg n="f3bdef1a">
              Låt oss se till helheten i apoteksregleringen. Jag minns med
              fasa hur det var när jag skulle hämta ut medicin på recept på
              mitt apotek i centrala stan i Södertälje. Det var alltid köer.
              Man fick vänta och vänta. I bästa fall kunde man lämna in receptet
              och hämta medicinen dagen efter. Många gånger hann man inte till
              klockan sex och hänvisades då till ett jouröppet apotek i Helsingfors,
              som man inte alltid hade tid att åka till. Om man hade småbarn
              som var sjuka och ville ha medicinen omgående var det ännu jobbigare.
            </seg>
            <seg n="7c7565f1">
              Vi ser att vi nu har kvällsöppna apotek och receptfria läkemedel
              på mackar som är dygnetruntöppna. Jag ser det som att det har
              blivit mycket bättre. Det finns vissa brister, som vi täpper till
              nu. Men helheten har blivit mycket bättre.
            </seg>
          </u>
          <note n="3718ff3b">
            Herr talman! Jag yrkar bifall till propositionen och avslag på
            reservationerna.
          </note>
          <note type="speaker" n="be813724">
            Anf. 44 LENNART AXELSSON (S) replik:
          </note>
          <u who="Q5563036" xml:id="i-fbf211497704d9ef-1" n="fa54b0d6">
            <seg n="88008308">
              Herr talman! Jag har några frågor på samma tema som Eva Olofsson
              hade till Anders W Jonsson tidigare. Vi vet att vi inte är överens
              om själva avregleringen, utförsäljningen eller vad vi nu kallar
              det. Vi tycker fortfarande inte att det var någon klok idé att
              slå sönder ett system som fungerade bra. Det oroar mig dock lite
              grann att Anders W Jonsson inte ser den problematik som beskrivs
              av både Statskontoret och Farmaciförbundet när det gäller möjligheterna
              att göra ett bra jobb på apoteken.
            </seg>
            <seg n="1a362553">
              Min enkla fråga till Metin är denna: Känner inte heller han oro
              för det som lyfts fram så tydligt om att man känner stress och
              bekymmer när det gäller att kunna göra ett jobb på ett klokt sätt?
            </seg>
          </u>
          <note type="speaker" n="a49db604">
            Anf. 45 METIN ATASEVEN (M) replik:
          </note>
          <u who="Q5561846" xml:id="i-0a1c57177b8805df-1" n="04fca326">
            <seg n="722b7450">
              Herr talman! Jag tackar Lennart Axelsson för frågan. Möjligheten
              att göra ett bra jobb är jätteviktig. De apotek jag har besökt
              ser inga problem med att göra ett bra jobb; de gör ett fantastiskt
              jobb. De har ofta tid att sitta med patienten och samtala och
              ge lite information om hur medicinen ska tas, hur länge den ska
              tas och så vidare.
            </seg>
            <seg n="d4874875">
              På de apotek jag har besökt upplever man inte denna stress och
              press och att man har för mycket att göra. Tvärtom – det har blivit
              fler apotek och fler aktörer, och konkurrensen har gjort att apoteken
              anställer fler. De vill ha fler patienter och kunder som hämtar
              ut sina läkemedel hos dem. Det är en fri marknad, och man vill
              ha bättre service och bättre möjligheter att göra ett bra jobb.
              Det är det som är själva grundtanken: Vi som kunder ska få bättre
              service. Tillgängligheten är grundtanken.
            </seg>
          </u>
          <note type="speaker" n="1d3bf3d2">
            Anf. 46 LENNART AXELSSON (S) replik:
          </note>
          <u who="Q5563036" xml:id="i-fbf211497704d9ef-2" n="fa54b0d6">
            <seg n="2bc2ed83">
              Herr talman! Jag kan förstå att Metin vill försöka förklara hur
              han skulle vilja att det var. Men om man nu läser både Statskontorets
              och Farmaciförbundets beskrivningar i betänkandet ger de en helt
              annan bild.
            </seg>
            <seg n="4eb15793">
              Vi har ett apotek i Nora – det hade vi förut, och det har vi
              fortfarande. Jag går gärna in på det apoteket, och jag blir väldigt
              bra bemött. Men det är i den samlade bilden av hur det ser ut
              runt om i Sverige som man beskriver det här, både från Statskontorets
              sida och från Farmaciförbundets sida. Den bilden är inte alls
              som den Metin och jag har upplevt när vi har besökt apotek.
            </seg>
            <seg n="f7e5dbd2">
              Frågan är om man inte borde ta till sig de varningssignaler som
              ges och försöka göra någonting åt det här. På sikt är det naturligtvis
              inte bra om personalen inte söker sig till de här områdena därför
              att många upplever det som stressigt och svårt att ge kunderna
              det som de behöver. Det gäller speciellt på ett område som hälso-
              och sjukvård, där man är helt i händerna på den personal som man
              ställs inför. Då är det jätteviktigt att de känner att de har
              kompetens att ge de råd och det stöd som man behöver i den situationen.
            </seg>
          </u>
          <note type="speaker" n="ac10d050">
            Anf. 47 METIN ATASEVEN (M) replik:
          </note>
          <u who="Q5561846" xml:id="i-0a1c57177b8805df-2" n="04fca326">
            <seg n="7e87a605">
              Herr talman! Det är väldigt viktigt att ha den här tiden med
              patienterna, att ha rätt kompetens och så vidare. Men vi ser det
              som att den fria marknaden kommer att reglera detta – om man behöver
              mer personal anställer man mer personal. Vi kan välja att gå till
              de apotek som vi trivs bäst med och där vi får den bästa servicen.
              Går jag till ett apotek där jag känner att det är stressigt, där
              jag inte får rätt hjälp och där det inte funkar för mig väljer
              jag ett annat apotek nästa gång. Det kan man göra i dag, men det
              kunde man kanske inte göra förr.
            </seg>
            <seg n="1ce2c815">
              Jag kan tycka att det är synd att vissa känner att det har blivit
              stressigare eller att man inte har rätt kompetens. Då kan man
              ju välja att byta jobb, att söka sig till ett annat företag inom
              branschen. Det är också ett sätt att vidareutveckla sig själv.
            </seg>
          </u>
          <note type="speaker" n="d8a42cee">
            Anf. 48 BARBRO WESTERHOLM (FP):
          </note>
          <u who="Q4859755" xml:id="i-84aef31a097cec2a-0" n="6740a01a">
            <seg n="c1534c7a">
              Herr talman! Flera har lyft fram att läkemedel är en viktig del
              av sjukvården. Ja, det är de verkligen. Det är också det mest
              reglerade området.
            </seg>
            <seg n="92c78b98">
              Vi har regler för hur kliniska prövningar ska sjösättas. Vi har
              regler för att läkemedel ska testas på djur för sina toxikologiska
              effekter. Vi har regler för hur läkemedel ska tillverkas rent
              farmaceutiskt.
            </seg>
            <seg n="079a7d0e">
              Tillverkningsförhållandena och godkännandeprocessen håller vi
              koll på. I den europeiska läkemedelskontrollen och i den svenska
              genomgår läkemedlen en rigorös prövning beträffande nytta och
              risker. Sedan är det prissättningen hos TLV som också inrymmer
              om läkemedlen är bra nog för att få subvention.
            </seg>
            <seg n="65cfbc4d">
              Vi har regelverk för apoteken om leveranser, kompetens, utlämnande
              på ett säkert sätt, koll av förfalskningar och så vidare.
            </seg>
            <seg n="35899cd6">
              De svaga länkarna är läkarnas förskrivning av läkemedlen och
              patienternas användning. Där har regeringen utformat en läkemedelsstrategi
              för att komma till rätta med alla dessa problem.
            </seg>
            <seg n="0fdbff1d">
              I detta betänkande behandlas en proposition, som har nämnts tidigare,
              om tillgänglighet och prissättning, och där finns inga motioner.
              Däremot behandlas en rad motioner från allmänna motionstiden 2012
              och 2013 som vi har att diskutera här.
            </seg>
            <seg n="e44b29b5">
              Man kan se att mycket har hänt sedan framför allt de äldsta motionerna
              skrevs. De är helt enkelt inte längre aktuella i sina yrkanden
              då åtgärder har vidtagits under vägen.
            </seg>
            <seg n="a1d51578">
              Apoteksomregleringen har tagits upp här. Det är väl få förändringar
              inom hälso- och sjukvården som har varit föremål för så många
              uppföljningar. Det har kommit fram kloka iakttagelser och synpunkter,
              som alliansregeringen rättar till efter hand.
            </seg>
            <seg n="230ed121">
              Vårdanalys analys av apoteksomregleringen är läsvärd. Själv tyckte
              jag: Vårdanalys – varför ska vi ha en sådan myndighet? Socialstyrelsen
              borde kunna göra det här. Men jag har omvärderat det; jag tycker
              att det här är en väldigt effektiv, klok och kunnig myndighet.
              De har gått igenom omregleringen och pekat på att vi har fått
              många fler apotek och ökade öppettider. Som Metin tog upp behöver
              man nu inte ängslas när klockan närmar sig sex, för det går att
              få tag på läkemedel.
            </seg>
            <seg n="d9161e67">
              Vårdanalys tar upp lagerhållning och glesbygdsapoteken. Där finns
              ett förslag att fundera över, och det är handelsmarginalerna för
              glesbygdsapoteken. Jag är inte säker på att det är en bra lösning,
              men i dagsläget skjuter vi till extra pengar för glesbygdsapotek.
            </seg>
            <seg n="c7f2a791">
              Då vill jag påminna om att det definitivt inte var bättre på
              Apotekets tid. Där hade man en knapp handelsmarginal, vilket gjorde
              att glesbygdsapotek efter glesbygdsapotek fick stänga. Då skapade
              man apoteksombudsorganisationen i stället, som till dels kompletterar.
              Dessförinnan, när apoteken var privatägda, fick apotek som gick
              med vinst betala en viss procent av vinsten till en pott som gick
              till att driva glesbygdsapotek. Men den möjligheten försvann 1971,
              och det ledde till att många apotek lades ned i olika glesbygder
              i Sverige.
            </seg>
            <seg n="e6fc1533">
              Kompetenskraven har tagits upp. Det ingår ju i tillståndet att
              få driva apotek att se till att personalen har och får den utbildning
              och fortbildning som behövs för verksamheten. Sedan kommer detta
              in att kunder ju märker om kompetens saknas. Och här finns en
              konkurrens. De apotek som inte håller kunskapskravet uppe kommer
              att försvinna, om det inte är så att Läkemedelsverket genom sin
              tillsyn eller Vårdanalys och Ivo slår till med de tillsynsinsatser
              som de är ansvariga för.
            </seg>
            <seg n="5c3a116a">
              Många andra saker har tagits upp, som receptfria preparat. Här
              har Läkemedelsverket ett ansvar att följa upp vilka preparat som
              får marknadsföras utan att risker uppstår. Där är paracetamol
              ett problem, och det var det redan innan det fick komma ut i allmän
              handel. Men det ska vägas mot problemet att inte få tag på detta
              preparat, som ju är det febernedsättande preparat som ska användas
              för barn. Acetylsalicylsyra ska inte användas för barn, och då
              måste man ha något annat att ta till. Det handlar om att få så
              säker användning som möjligt genom kunskapsförmedling.
            </seg>
            <seg n="b74ea916">
              Frågan om preventivmedel har också tagits upp. Nu har landstingen
              kommit överens om vad som ska gälla när det gäller tillhandahållande
              av preventivmedel. TLV funderar på om listan är tillräckligt lång,
              men man ser också på andra läkemedel. Hur kan landstingen förena
              sig kring ett sortiment och rekommendationer som alla kan ansluta
              sig till?
            </seg>
            <seg n="05078e22">
              Tillgängligheten och 24-timmarsregeln har tagits upp. Här har
              branschen, LIF och Apoteksföreningen, kommit överens om ett informationssystem.
              Finns inte ett preparat på ett apotek ska man få veta på vilket
              annat apotek det går att få.
            </seg>
            <seg n="9d6670b8">
              Ett problem som man inte kommer åt är tillverkarnas lager och
              i vilken utsträckning de kan tillhandahålla sina läkemedel. Det
              är inte bara ett problem för Sverige, utan det är ett problem
              för hela Europa. Den europeiska läkemedelskontrollen har nu en
              särskild utredning kring varför man inte kan hålla en tillverkningstakt
              som följer behoven i EU-länderna.
            </seg>
            <seg n="959c2b7f">
              Det är alltså inte ett enbart svenskt problem. Det finns också
              med i propositionen vi diskuterar att man måste acceptera att
              24-timmarsregeln inte alltid kan hållas. Det går inte alltid.
            </seg>
            <seg n="0ffdea01">
              Det som jag tycker är glädjande och som man ser nu är upphandlingen
              av läkemedel i landstingen. Landstingen har velat sköta den vart
              för sig men har nu kommit fram till att det är bättre att ha en
              gemensam upphandling. Det kostar mycket tid och kraft och kräver
              kompetens att värdera vad ett läkemedel egentligen är värt, och
              jag tror att det är bra att man på landstingssidan samlar kompetens
              som sköter det på ett ställe.
            </seg>
            <seg n="65955e9a">
              Det har också tagits upp att introduktionen av nya läkemedel
              tar för lång tid. Här har regeringen i sin nationella strategi
              satsat 40 miljoner på att få ett bra flöde från registrering av
              ett nytt läkemedel och godkännande av pris för att få ut kunskapen
              till landstingen och förskrivarna så att det inte i onödan finns
              risk att patienter inte får tillgång till det bästa.
            </seg>
            <seg n="071430ef">
              Jag gläds åt att det blir en fortsättning för apoteksombuden.
              Det har regeringen aviserat. Jag tror att det är en väldigt bra
              resurs ute i glesbygden och att det stöder den lokala handeln.
              Att vara apoteksombud och ombud för Systembolaget och spel stärker
              ekonomin hos lanthandlarna på ett sätt som är bra för alla.
            </seg>
            <seg n="2f33c639">
              Miljön har tagits upp. Här sker beredning i Regeringskansliet.
              Det handlar om hur vi i Sverige hanterar läkemedel – dels dem
              vi kastar, dels dem vi har ätit upp och som på naturlig väg kommer
              ut i miljön. Det är ett globalt samarbete som måste till när det
              handlar om läkemedel och miljö, och det bereds i Regeringskansliet.
            </seg>
            <seg n="2711e50f">
              Läkemedelsförsäkringen bereds likaså. Lif och branschen är också
              intresserade av att alla företag ska ha en läkemedelsförsäkring.
              Här är jag övertygad om att vi kommer i mål precis som vi gör
              med särläkemedlen, som är dyra läkemedel för väldigt få patienter.
            </seg>
            <seg n="18be3e04">
              Egenvårdsprodukter har också nämnts. Här är det ju så att apoteken
              kan vara prispressare och är det i dag. Det har talats om egenvårdsprodukter
              som om de är nästan sekunda och inte borde marknadsföras på apotek,
              men det har visat sig vara en bra prispress på salvor och allt
              möjligt annat.
            </seg>
          </u>
          <note n="541f28e3">
            Jag yrkar bifall till förslaget i betänkandet och avstyrker reservationerna.
          </note>
          <note type="speaker" n="a1bb6088">
            Anf. 49 ANDERS ANDERSSON (KD):
          </note>
          <u who="Q5553885" xml:id="i-5bff1fb69d806adf-0" n="47fa6013">
            <seg n="dbc9a439">
              Herr talman! Läkemedel är en viktig del av behandlingen inom
              hälso- och sjukvården. Det handlar om utveckling av läkemedel,
              och det handlar om tillgänglighet till läkemedel. Sverige har
              legat i framkant och ska ligga i framkant när det gäller läkemedelsfrågor.
            </seg>
            <seg n="04ee04c2">
              Jag vill inledningsvis markera att såväl läkemedelsindustrin
              som apoteken är viktiga och nödvändiga för att upprätthålla hög
              kvalitet inom hälso- och sjukvården. De delar av sjukvården som
              industrin och apoteken utgör är väsentliga för att den övriga
              sjukvårdspersonalen ska kunna klara sina uppdrag. Vi måste se
              det som en helhet.
            </seg>
            <seg n="e3d92456">
              Herr talman! Den nationella läkemedelsstrategin som uppgraderas
              i en handlingsplan varje år är ett viktigt redskap för att nå
              medicinska resultat, en patientsäkerhet i världsklass och jämlikhet
              när det gäller vården. Strategins vision, Rätt läkemedelsanvändning
              till nytta för patient och samhälle, är formulerad för att tillvarata
              både den enskilda patientens och samhällets intresse av ändamålsenlig
              läkemedelsanvändning.
            </seg>
            <seg n="ab456bb5">
              Jag välkomnar också att regeringen givit den nationella samordnaren
              för effektivare resursutnyttjande inom hälso- och sjukvården i
              uppdrag att titta på hanteringen av information i hela ordinationskedjan
              från förskrivare via expeditör till slutanvändare. Uppdraget som
              har givits till den nationella samordnaren för effektivare resursutnyttjande
              inom hälso- och sjukvården handlar dels om att ta fram bättre
              hantering, dels om att lägga fram eventuella nödvändiga författningsförslag.
            </seg>
            <seg n="a4930812">
              Ett annat område som är viktigt är läkemedelsgenomgångar. Den
              1 september 2012 trädde Socialstyrelsens reviderade föreskrifter
              och allmänna råd om läkemedelsgenomgångar i kraft. Enligt dessa
              ska personer över 75 år som har ordinerats fem eller fler läkemedel
              erbjudas läkemedelsgenomgång. Den 1 oktober 2013 lanserades även
              ett webbaserat undervisnings- och utbildningsmaterial om läkemedelsgenomgångar
              för äldre. Av handlingsplanen för läkemedelsstrategin framgår
              det att olika typer av uppföljning och undersökning för att säkerställa
              att dessa råd tillämpas är på väg. Det är viktigt för att vi ska
              kunna säkerställa rätt användning av läkemedel och därmed få maximal
              nytta av dem.
            </seg>
            <seg n="c7ae8986">
              Syftet med de olika åtgärder som regeringen föreslår är just
              att förbättra patientsäkerheten och användningen av läkemedel.
              Fokus för hela regeringens arbete är patientsäkerhet. Varje enskild
              person lyfts fram, och vi ser till att markera de etiska bedömningarna
              i dessa avseenden.
            </seg>
            <seg n="e8892ebd">
              Herr talman! Mycket av fokus har varit på äldre och läkemedel
              när vi har talat om patientsäkerhet. Det är helt rätt. Det har
              varit nödvändigt; det har varit ett bristområde som vi nu är på
              väg att åtgärda.
            </seg>
            <seg n="7bf78cc5">
              Men jag vill också framhålla att regeringen i budgetpropositionen
              för 2014 avsatt medel för att stödja en utveckling som pågår inom
              hälso- och sjukvården med att förbättra läkemedelsbehandlingen
              av barn. Det är en förbättring som syftar till samlad, strukturerad
              och adekvat information om läkemedel för barn och ungdomar. Att
              utvidga kunskapen om barns läkemedel återfinns också i ett av
              de insatsområden som finns i handlingsplanen för 2014 i den nationella
              läkemedelsstrategin.
            </seg>
            <seg n="cb58d4f8">
              Läkemedelsverket har också i uppdrag att fortsätta att systematiskt
              kartlägga och följa upp barns läkemedelsanvändning i syfte att
              identifiera kunskapsluckor som eventuellt finns samt att samla
              och utveckla befintlig kunskap när det gäller barn och läkemedel.
              Läkemedelsverket tar också fram behandlingsrekommendationer för
              barnsjukvården. Detta är ytterligare en viktig del när det gäller
              att skapa patientsäkerhet och fokus på barn och läkemedel.
            </seg>
            <seg n="7b5d84e8">
              Herr talman! Apoteken i vårt land är en mycket stor verksamhet
              och har varje år över 110 miljoner kundbesök. Det motsvarar ca
              300 000 besök om dagen på apoteken.
            </seg>
            <seg n="49cee8d7">
              I dag finns det i Sverige 1 350 apotek, vilket är en ökning med
              ca 40 procent sedan omregleringen av apoteksmarknaden. Nya apotek
              har öppnats där det aldrig tidigare har funnits apotek. Vi vet
              att det också har blivit längre öppettider. Ett exempel som har
              nämnts här är Hovsjö, men jag vill också nämna Insjön som ett
              exempel på ett glesbygdsområde som har fått nya apotek. Över hela
              landet har vi förbättrat tillgängligheten.
            </seg>
            <seg n="db771da8">
              Tillgängligheten och 24-timmarsregeln är viktiga delar i apoteksomregleringen.
              Det är också viktigt för patienterna att känna den tryggheten.
              Jag välkomnar därför att Sveriges Apoteksförening tillsammans
              med Lif nu har redovisat en funktion för lagerstatus som är gemensam
              för landets samlade apotek. Denna funktion gör det möjligt för
              kunder att i förväg kontrollera om ett läkemedel finns tillgängligt
              eller om det måste beställas.
            </seg>
            <seg n="a7762e15">
              Det här är ett resultat av samarbete mellan Sveriges Apoteksförening
              och Lif, och det är därigenom också en viktig del i utvecklingen,
              där branschorganisationerna tar initiativ i syfte att öka kundvänligheten.
              Det kommer att finnas tillgängligt på datorer, läsplattor och
              mobiler. Som någon tidigare nämnde finns det också på fass.se
              eller sverigesapotek.se. Vi välkomnar denna utveckling och detta
              initiativ från branschen.
            </seg>
            <seg n="1f80092b">
              Herr talman! Slutligen vill jag framhålla att det är en viktig
              signal till patienter i glesbygd, som ibland motiverat men ofta
              också omotiverat, har oroats av utvecklingen och rykten om nedläggning.
              I regeringens arbete finns en tydlig signal, där man inrättat
              ett särskilt apoteksstöd för att möjliggöra fortsatt drift av
              apotek i glesbygdsområden. Detta särskilda apoteksstöd för glesbygden
              är viktigt för att säkerställa likvärdiga förutsättningar för
              patienter i hela landet. Apotek är en viktig del. Läkemedel är
              förutsättningen för en god sjukvård. Vi vill att det ska gälla
              hela landet, och det är därför som också detta särskilda glesbygdsstöd
              är upprättat.
            </seg>
          </u>
          <note n="a379c5ce">
            Herr talman! Jag vill yrka bifall till utskottets förslag i betänkande
            SoU22 och därmed också regeringens proposition i detta ärende.
          </note>
          <note type="speaker" n="92030708">
            Anf. 50 LENNART AXELSSON (S) replik:
          </note>
          <u who="Q5563036" xml:id="i-fbf211497704d9ef-3" n="fa54b0d6">
            <seg n="998bf33d">
              Herr talman! Jag är något som kallas för senioransvarig i partiet
              i Örebro län. Det innebär att jag från och till träffar ganska
              många äldre människor. Det är oftast när man är äldre som man
              får behov av mediciner i större omfattning, av naturliga skäl.
            </seg>
            <seg n="0cb0468a">
              Jag pratade med en person som deltagit i valrörelsen som sade:
              Jag har mött ett antal människor som inte är speciellt nöjda med
              utvecklingen inom apoteksområdet. Det verkar inte riktigt som
              om Alliansen kan ta till sig den problematik som ändå finns. Det
              är lite oroande.
            </seg>
            <seg n="8b1362b8">
              Jag tänkte ställa samma fråga till Anders Andersson som jag ställde
              till Metin Ataseven, och den gäller detta med kompetensen. Tidigare
              kändes det tryggare att gå till apoteket. Man visste att det var
              en viktig del av svensk hälso- och sjukvård, och det var det som
              var apotekets uppgift. De produkter som fanns där var sådant som
              man kunde känna trygghet i.
            </seg>
            <seg n="8e78856a">
              Det finns kompetent personal nu också, men det kommer signaler
              från Farmaceutförbundet och Statskontoret. Statskontoret skriver
              så här: Statskontoret varnar för svårigheter att behålla kompetens
              och säkerheter i läkemedelsförsörjningen på öppenvårdsapoteken.
              Det måste man ta till sig, och man måste fundera på vad man ska
              göra åt det. När vi går till apoteken ska vi veta att den som
              tar emot oss har kunskaper som vi behöver för att kunna använda
              den medicin som läkaren tycker att vi behöver ha för att bli friska.
            </seg>
          </u>
          <note type="speaker" n="946ef45b">
            Anf. 51 ANDERS ANDERSSON (KD) replik:
          </note>
          <u who="Q5553885" xml:id="i-5bff1fb69d806adf-1" n="47fa6013">
            <seg n="d297db76">
              Herr talman! Tack, Lennart, för dina frågor och synpunkter! Jag
              tycker också att det är viktigt att vi vågar föra en dialog om
              sådant som rör sig ute bland människor i allmänhet.
            </seg>
            <seg n="d40c7ff0">
              Jag träffar också ganska många äldre – och många i min egen generation,
              även om vi inte tycker att vi är så gamla, som också har behov
              av läkemedel varje dag – som har synpunkter. Även jag har mött
              kritiska synpunkter. Jag är också beredd att säga att regeringen
              med socialministern hör till dem som tar till sig de synpunkter
              som kommer. Det är därför vi har fått den proposition som vi har
              på bordet i dag, som ju också oppositionen har givit sitt gillande
              till genom att inte motionera på den. Det är en proposition som
              syftar till att förbättra detta. Ingen patient som är i behov
              av läkemedel för sitt välbefinnande ska behöva uppleva en oro
              för tillgängligheten till den eller för apotekets kompetens.
            </seg>
            <seg n="efcebfd9">
              Du tar upp kompetensfrågorna. Självklart kommer vi att följa
              detta. Det är inte acceptabelt att ha apotek i Sverige där man
              inte har personal som upprätthåller den kompetens som behövs för
              att patienterna ska kunna vara trygga.
            </seg>
            <seg n="0e464301">
              Du, Lennart, talar om den trygghet du kände när du tidigare gick
              till monopolet, när det fanns ett apoteksmonopol i Sverige. Jag
              är inte säker på att tryggheten då, objektivt sett, var särskilt
              mycket större än den är nu. Men jag som kristdemokrat är angelägen
              om att man ska kunna vara trygg och veta att det finns kompetens
              hos apotekare när man får rådgivning. Den kompetensen ska vi vara
              måna om att behålla i framtiden, och vi ska vara beredda att göra
              de insatser som behövs för att säkerställa det.
            </seg>
          </u>
          <note type="speaker" n="224e8ef8">
            Anf. 52 LENNART AXELSSON (S) replik:
          </note>
          <u who="Q5563036" xml:id="i-fbf211497704d9ef-4" n="fa54b0d6">
            <seg n="cffe260c">
              Herr talman! Det är positivt att Anders Andersson nu, för en
              gångs skull, talar om att det finns bekymmer med den här reformen.
              Det är inte så konstigt att vi står bakom ert försök att få ordning
              på vissa saker som ni förut hade ställt till. Det är ju detta
              som det handlar om. Vi kommer att applådera varje gång ni tar
              steg som innebär att det faktiskt kan bli ordning och reda på
              apoteksområdet. Det var det förut.
            </seg>
            <seg n="071aad53">
              Det förtjänar alltid att nämnas att man inte ska försöka laga
              det som inte är trasigt. Apoteket var inte trasigt förut, men
              det blev det när ni försökte laga det. Det är jättebra om ni nu
              försöker att få ordning på det igen.
            </seg>
            <seg n="437c71c1">
              Jag kommer med all säkerhet att möta äldre människor – man vet
              inte riktigt om man själv räknas som äldre eller inte – och personer
              som har behov av att gå till apoteket regelbundet och som i dag
              känner bekymmer med att de till exempel inte vid första besöket
              får tag på den medicin de behöver. När man har tittat på detta
              har man framhållit att just detta är något som inte fungerar.
            </seg>
            <seg n="72bd10f4">
              Jag vet att det finns jättemånga bra apotek, även nya apotek.
              Det är inte det som är bekymret. Men vi måste ge förutsättningarna
              för att detta även fortsättningsvis ska vara en väl fungerande,
              viktig del av svensk hälso- och sjukvård.
            </seg>
          </u>
          <note type="speaker" n="624d95b3">
            Anf. 53 ANDERS ANDERSSON (KD) replik:
          </note>
          <u who="Q5553885" xml:id="i-5bff1fb69d806adf-2" n="47fa6013">
            <seg n="bcb0b7ce">
              Herr talman! Det är helt riktigt som du säger, Lennart, att det
              finns bekymmer. Det finns inget samhällsområde där det inte kan
              finnas delbekymmer.
            </seg>
            <seg n="e26b9383">
              Problemet är att det fanns bekymmer tidigare också, och de bekymren
              var så stora att regeringen gick in och gjorde en omreglering
              för att öka tillgängligheten, öka öppettiderna, få fler apotek
              och ge både glesbygd och storstäder en närhet till apoteken. Vi
              gick in och gjorde detta för att bekymren var så stora.
            </seg>
            <seg n="38508cb9">
              När jag lyssnar till dig och en del andra socialdemokrater får
              jag känslan av att ni har en otrolig nostalgisk längtan tillbaka
              till en monopoltid då det fanns en hand som pekade och det var
              en överhet som talade om var apotek skulle vara, vart jag skulle
              gå och vilka öppettider och hämtningstider man skulle ha. Vi andra
              vill inte tillbaka till detta. Vi tror faktiskt att det är bra
              med en omreglering som har gett oss möjlighet till receptfria
              läkemedel under dygnets alla timmar på flera tusen ställen. Vi
              tror också att de 1 350 apotek vi nu har med olika aktörer är
              en viktig del i att skapa en mångfald och också en utveckling.
            </seg>
            <seg n="1f80da90">
              Slutligen vill jag säga att när det gäller äldres möjligheter
              att få läkemedel är det nog inte fler i dag än tidigare som har
              bekymmer. Problem fanns också på monopoltiden. Jag kan redovisa
              det från min egen hemkommun. Men en sak är klar: Som kristdemokrat
              är jag inte nöjd förrän både du och jag, Lennart, och alla andra
              i samhället, inte minst äldregenerationen och barnfamiljerna,
              ska kunna känna att man inte har några bekymmer med att hämta
              sin medicin. Man ska lita på kompetensen och vara trygg i att
              det finns en kompetens inom apoteksmarknaden som gör att man faktiskt
              får den bästa möjliga insatsen och därmed bästa möjliga kvalitet
              och patientsäkerhet. Detta är inriktningen, och den ska vi hålla
              fast vid. Ingen är nöjd förrän alla får samma kvalitet.
            </seg>
          </u>
          <note n="116e5571">
            Överläggningen var härmed avslutad.
          </note>
          <note n="5dd33210">
            14 § Fritidspeng för barn i hushåll med försörjningsstöd
          </note>
          <note type="speaker" n="505984df">
            Anf. 54 MEERI WASBERG (S):
          </note>
          <u who="meeri_wasberg_ebd701" xml:id="i-be68dc1af4e06388-0" n="30debf2c" next="i-4e9574801f506496-0">
            <seg n="7171f26a">
              Herr talman! Utformningen av det här förslaget är minst sagt
              olycklig, skulle man kunna säga. Synen på välgörenhet till socialt
              utsatta människor trodde vi att vi sedan länge hade lämnat bakom
              oss till förmån för en modell med en mer generell social välfärd.
            </seg>
            <seg n="0c99520c">
              I propositionen anser regeringen att det är nödvändigt att socialtjänsten
              i varje enskilt fall och i samråd med hushållet kommer överens
              om lämpligt utbetalningssätt.
            </seg>
            <seg n="93b51d2f">
              Det här synsättet ger intryck av att regeringen inte litar på
              de berörda familjerna och deras vilja och förmåga att prioritera
              sina barn. Barn ska inte behöva be särskilt om att få ha en meningsfull
              fritid. Barn och deras föräldrar ska inte heller behöva be om
              intyg från exempelvis föreningsverksamhet eller utsättas för särskild
              övervakning och särskilda kontroller för att visa att de har deltagit
              i organiserad verksamhet. Därför anser vi att propositionen borde
              avslås.
            </seg>
            <seg n="0744d130">
              Statistiken visar att barn och unga i ekonomiskt utsatta hushåll
              är underrepresenterade i organiserade fritidsverksamheter. Därför
              finns det starka skäl att förstärka möjligheten för barn i de
              här hushållen att få en aktiv fritid.
            </seg>
            <seg n="1568f279">
              7 procent av Sveriges barn bor i hushåll som får ekonomiskt bistånd.
              Det är viktigt för de barnen att de får samma förutsättningar
              att utöva fritidsaktiviteter som andra barn. Barn behöver inte
              bara delta i organiserad fritidsverksamhet utan har också behov
              av mer privat fritidssysselsättning med familj och kompisar.
            </seg>
            <seg n="59907ce9">
              Det ekonomiska biståndet behöver en generell förstärkning. Regeringen
              borde därför i stället se till att barndelen i riksnormen höjs.
            </seg>
            <seg n="06aae83b">
              Herr talman! Barn har rätt till omvårdnad, trygghet och en god
              fostran och ska behandlas med aktning för sin person och egenart.
              Den som har vårdnaden om ett barn har ansvar för barnets personliga
              förhållanden och ska se till att barnets behov av omvårdnad, trygghet
              och fostran tillgodoses.
            </seg>
            <seg n="b0efc6f8">
              Föräldrarna ska svara för underhåll åt barnet efter vad som är
              skäligt med hänsyn till barnets behov och föräldrarnas samlade
              ekonomiska förmåga.
            </seg>
            <seg n="6cffcb83">
              Det ekonomiska biståndet är välfärdssystemets yttersta skyddsnät
              och syftar till att träda in under kortare perioder av försörjningsproblem
              när andra försörjningsmöjligheter är uttömda. Biståndet är det
              mest utpräglat selektiva stödet av alla stöd i samhället, med
              en fullständig individuell behovsprövning.
            </seg>
            <seg n="85e9c8bd">
              Regeringens förslag om fritidspeng slår in på en väg som leder
              tillbaka till gamla tiders fattigvård. Fritidspeng låter väldigt
              bra, men vad det handlar om är att föräldrar med dålig ekonomi
              ska behöva gå med mössan i hand till socialtjänsten och be om
              särskilda pengar till sitt barns fritidsaktiviteter.
            </seg>
            <seg n="bd84f61f">
              Regeringens förslag grundar sig i ett misstroende mot föräldrar
              och mot socialtjänsten, och det är både stigmatiserande och förnedrande.
              Det går dessutom stick i stäv med vår modell, som tar sin utgångspunkt
              i en generell välfärd och social rättvisa.
            </seg>
            <seg n="fee1d324">
              Herr talman! Som jag nämnde tidigare vet vi att barn i ekonomiskt
              utsatta hushåll har begränsade möjligheter till en aktiv fritid.
              Statistiska centralbyrån visar att både flickor och pojkar som
              lever i ekonomiskt utsatta hushåll i mycket mindre utsträckning
              deltar i fritidsaktiviteter jämfört med andra barn. Och i hushåll
              där man inte har så gott om pengar, där den så kallade kontantmarginalen
              är dålig, besöker man i mindre utsträckning idrottsanläggningar.
              Och speciellt pojkar i ekonomiskt utsatta hushåll gör färre kulturbesök.
            </seg>
            <seg n="9b758afa">
              I ett rikt välfärdsland som Sverige borde alla barn ha en bra
              uppväxt och tillgång till fritidsaktiviteter, idrott och kultur.
              Det viktigaste för att barn ska ges bra uppväxtvillkor är att
              deras föräldrar har jobb. När det gäller regeringens misslyckade
              jobbpolitik skulle vi kunna ha en ganska lång debatt. Men nu fokuserar
              vi på fritidspengen, som väl ska försöka gjuta lite olja på vågorna.
            </seg>
            <seg n="3d16b994">
              Här och nu lever ungefär 50 000 barn i familjer med långvarigt
              behov av försörjningsstöd. Eftersom barn och unga i ekonomiskt
              utsatta hushåll inte deltar i olika verksamheter på samma sätt
              som andra finns det goda skäl att förstärka deras möjligheter
              att göra det, så att de på det sättet kan få en aktiv fritid.
            </seg>
            <seg n="4073ba62">
              Men vi socialdemokrater tycker att det finns tre saker som regeringen
              borde ha prioriterat, inte minst för barnens skull.
            </seg>
            <seg n="4a28745e">
              Man borde höja barndelen i försörjningsstödet. Skippa den stigmatiserande
              fritidspengen! Höj i stället barndelen i riksnormen med motsvarande
              belopp för de berörda familjerna!
            </seg>
            <seg n="7afa3fdb">
              Sänk avgifterna för barnens fritidsaktiviteter! Se till att ge
              stöd till föreningsliv, och stärk barns och ungdomars tillgång
              till kultur, idrott och fritidsverksamhet! Vi vet att det finns
              ganska många höga avgifter som gör att man stänger ute barn från
              verksamheter.
            </seg>
            <seg n="ceb22a98">
              Gör barnkonventionen till svensk lag! I barnkonventionen konstateras
              att alla barn har rätt till vila och fritid samt lek och rekreation
              och rätt att delta i det kulturella och konstnärliga livet. Eftersom
              fritiden är viktig för barns utveckling måste alla barn få en
              möjlighet till en intressant och utvecklande fritid. Därför borde
              barnkonventionen göras till svensk lag.
            </seg>
            <seg n="88d8af02">
              Jag sade tidigare att det här förslaget slår in på en väg som
              leder tillbaka. Vi lämnade väl redan någon gång på 50-talet tankarna
              på välgörenhet och fokuserade i stället på generella sociala välfärdssystem.
              Det innebär ganska mycket att lämna välgörenhetstänkandet och
              kontrollen av fattiga människor. Men det här förslaget är ett
              klart steg tillbaka. Jag tycker också att det visar just på att
              det handlar om att ha kontroll över fattiga människor och att
              hålla fattiga människor i herrans tukt och förmaning.
            </seg>
            <seg n="c6e78f9a">
              Många människor som befinner sig där de befinner sig i dag har
              försörjningsstöd på grund av regeringens misslyckade jobbpolitik
              och de försämringar som har skett inom de sociala trygghetssystemen.
            </seg>
            <seg n="3973318f">
              För några veckor sedan debatterade vi här i kammaren ett helt
              annat område, nämligen regeringens redogörelse för äldrepolitiken.
              Det finns några intressanta kopplingar där som jag tycker har
              bäring på dagens ämne.
            </seg>
          </u>
          <note n="1a1bd674">
            Statsrådet Maria Larsson sade:
          </note>
          <u who="meeri_wasberg_ebd701" xml:id="i-4e9574801f506496-0" n="30debf2c" prev="i-be68dc1af4e06388-0">
            <seg n="b661928f">
              Vår äldrepolitik har tagit sin utgångspunkt i den enskilda människans
              behov, och de reformer som vi genomfört har fokuserat på värdighet,
              förbättrad kvalitet och ökat självbestämmande.
            </seg>
            <seg n="6c76d4ff">
              Hon sade också: Stat eller kommun ska inte vara överförmyndare
              och bestämma åt människor som varit beslutskompetenta ett helt
              liv.
            </seg>
            <seg n="84a59e23">
              Statsrådet raljerade i sitt anförande och sade: Oppositionen
              tycker att kommunpolitiker träffar klokare val än de äldre själva.
              De tycker att kommunpolitiker ska fortsätta att bestämma. Det
              handlade om mer makt åt politiker.
            </seg>
            <seg n="2c8493e0">
              Hon uttryckte följande: Oppositionen tror tydligen på fullt allvar
              att deras partikamrater i kommunerna vet bättre än de äldre själva.
              Äldre ska tvingas tillbaka till att stå med mössan i hand och
              tacksamt ta emot det man får. Det är inte värdigt!
            </seg>
            <seg n="c6df941d">
              Därför tycker jag att det minst sagt är förvånande att regeringen
              själv väljer att lägga fram en proposition som på ett flagrant
              sätt markerar att föräldrar som av olika orsaker måste söka ekonomiskt
              bistånd inte kan anses fullt förmögna att fatta beslut för sina
              barns räkning. Jag tycker att det är ett tydligt exempel på en
              borgerlig dubbelmoral, och det drabbar barn och deras föräldrar.
            </seg>
            <seg n="b11faab7">
              Vi socialdemokrater står naturligtvis bakom båda våra reservationer,
              men för tids vinnande, herr talman, yrkar jag bifall endast till
              reservation 1.
            </seg>
          </u>
          <note n="843f0d0a">
            I detta anförande instämde Ann Arleklo, Lennart Axelsson, Christer
            Engelhardt, Lena Hallengren och Gunnar Sandberg (alla S).
          </note>
          <note type="speaker" n="7a3823b6">
            Anf. 55 AGNETA LUTTROPP (MP):
          </note>
          <u who="Q4964320" xml:id="i-8f9720b3f64b1c59-1" n="c907ccdb">
            <seg n="fa26f5d4">
              Herr talman! Jag står bakom våra två reservationer, men jag yrkar
              bifall endast till reservation 2.
            </seg>
            <seg n="b915bb0e">
              När jag fick höra om det här förslaget blev jag väldigt förvånad.
              Jag tänkte: Det är inte sant, 2014, att man föreslår det här.
              Det var någonting som jag verkligen inte trodde skulle hända.
            </seg>
            <seg n="b2353d4f">
              Eftersom Meeri tog upp barnkonventionen och tog upp en del av
              detta vill jag ta upp den del som jag är ytterligt besviken på.
              Jag är besviken på att man över huvud taget inte har brytt sig
              om den delen.
            </seg>
            <seg n="f3f71e96">
              Vi vill också att barnkonventionen ska bli svensk lag. Och det
              som man räknar som en portalparagraf när det gäller barnkonventionen
              är att man ska höra med barnen. Det handlar om allting som gäller
              barnen. Det här är väl i allra högsta grad en barnfråga. Vi borde
              verkligen föregå med gott exempel och på något sätt ändå höra
              efter vad en grupp barn i årskurs 4–9 tycker om det här.
            </seg>
            <seg n="99285b8e">
              Det är en av de saker som vi beklagar allra mest och där vi också
              har reserverat oss. Vi vet att det är rätt väg att gå, utifrån
              det barnperspektiv som vi så ofta använder. Men då ska vi också
              använda barnperspektivet när vi har en chans.
            </seg>
            <seg n="b27f9eb4">
              Vi anser att man här över huvud taget inte har gjort någonting
              för att göra barnens stämma hörd.
            </seg>
            <seg n="b5afc522">
              Vi tycker, som Meeri, att det finns andra vägar att gå. Att till
              exempel se över riksnormen och försörjningsstödet för barn är
              definitivt en mycket bättre väg än den man nu har gått in på.
            </seg>
            <seg n="bd122cea">
              Det finns en person som jag har använt mig av i debatten förut.
              Det är en nationalekonom som vid den stora krisen på 90-talet
              såg hur den drabbade barnen, för det gjorde den. Den drabbade
              barnen mycket.
            </seg>
            <seg n="4a1cf88c">
              Här kan man se att när jobblinjen inte håller för barnen är det
              barnen som får betala. Och vi frågar inte ens barnen hur de vill
              ha det.
            </seg>
            <seg n="a4d98f71">
              Den nationalekonomen, som heter Stefan de Vylder, sade: Varje
              gång vi höjer eller sänker räntan i Sverige, innan vi gör det
              ska vi först ta reda på vad barnen tycker utifrån sitt perspektiv.
              Vad får det för konsekvenser?
            </seg>
            <seg n="c2401485">
              Nu har vi en fråga som egentligen rör bara barnen. Men ingen
              frågar. Det är det vi motsätter oss.
            </seg>
          </u>
          <note type="speaker" n="5521f52a">
            Anf. 56 EVA OLOFSSON (V):
          </note>
          <u who="Q4970993" xml:id="i-e195254e2f2f7254-3" n="8fe60148">
            <seg n="4364db29">
              Herr talman! Jag står självklart bakom alla Vänsterpartiets reservationer
              men yrkar här bifall bara till reservation 3 om att se över barnnormen
              i försörjningsstödet.
            </seg>
            <seg n="77e3319f">
              Jag blir också ganska förvånad – men kanske inte helt förvånad.
              Regeringen har en syn på försörjningsstöd och på de här människorna
              som har blivit alltmer ifrågasättande och kontrollerande. Detta
              med en fritidspeng som ska gå just till organiserad fritidsverksamhet
              för barn i årskurs 4–9 och att man ska följa upp att det är just
              dit pengarna går, det ligger i linje med en alltmer kontrollerande
              socialtjänst, vilket har sagts här tidigare.
            </seg>
            <seg n="3f2ebd3b">
              Därför är det en självklarhet för oss att säga nej till förslaget.
              Vi gör det inte därför att barn inte behöver mer stöd när de lever
              i ekonomiskt utsatta familjer. Det är 50 000 barn som lever i
              familjer med försörjningsstöd. Vi vet också att detta att gå länge
              på försörjningsstöd är något som ökar. Det finns barn som lever
              år ut och år in i den ekonomiska utsattheten.
            </seg>
            <seg n="204538cf">
              Det gör att barn redan i unga år får lära sig att vissa saker,
              som för andra barn är självklara, är helt omöjliga. Man får avstå
              från saker. Att gå på bio är ingen självklarhet. Att kunna betala
              inträde till simhallen, att ha råd att köpa födelsedagspresenter
              till kompisens kalas eller kanske att bjuda kompisar på födelsedagsfest
              är ingen självklarhet. Det är heller ingen självklarhet att man
              i familjen har råd att göra gemensamma saker som kostar pengar.
            </seg>
            <seg n="3a75ae1a">
              Det är oerhört viktigt att titta på de här barnens situation.
              Förutom barnen som lever i familjer med försörjningsstöd finns
              det en stor grupp barn som lever i familjer som precis ligger
              ovanför gränsen för försörjningsstöd. Vi vet också att många av
              de här barnen lever med ensamstående mammor – det är en av de
              största grupperna som lever på försörjningsstöd. Vi vet att en
              del av de föräldrar som har funktionsnedsättning och lever på
              sjuk- och aktivitetsersättning har oerhört dålig ekonomi. Vi vet
              att många människor med utländsk bakgrund som inte har haft möjlighet
              att få jobb har väldigt dålig ekonomi.
            </seg>
            <seg n="87e1595b">
              Det är oerhört viktigt att göra något här – men inte det regeringen
              föreslår. Barn ska inte behöva be särskilt om att få meningsfull
              fritid, de ska inte ha det i styrda former, och de ska dessutom
              inte ha det i bara årskurs 4–9.
            </seg>
            <seg n="76c1c598">
              Att man har satt upp gränsen 4–9 år verkar mest bero på att man
              har letat efter något skäl hos Statistiska centralbyrån, letat
              efter den åldersgrupp där många barn, om man tittar på alla barn
              generellt, har organiserade fritidsaktiviteter.
            </seg>
            <seg n="b77a22da">
              Man har lite lustigt hänvisat till att barn som är yngre går
              i fritidshemsverksamhet. Men många av de barnen har inte rätt
              till fritis, eftersom deras föräldrar är arbetslösa och inte heller
              har socialförsäkring, så de är utestängda från den verksamheten.
              Men det har regeringen tydligen missat. Och gäller det mindre
              barn har de bara rätt till 15 timmar förskola i veckan.
            </seg>
            <seg n="34de7824">
              Vi ser det som en självklarhet att barn har rätt till fritid.
              Men inriktningen ska inte styras, som jag sade tidigare, utan
              det är viktigt att familjen och barnen själva får vara med och
              påverka hur de ska använda de pengar som vi anser att de ska ha
              för att stärka barns möjligheter.
            </seg>
            <seg n="13e32429">
              Det kan vara att i Göteborg ha råd att ta spårvagnen från Angered
              och åka ut och bada i Göteborgs skärgård. Det kan vara att se
              den film som alla kompisar snackar om. Det kan vara att ha råd
              att med en vuxen gå på Angereds nya simhall. Det kan vara så mycket
              som inte är direkt organiserad fritidsverksamhet.
            </seg>
            <seg n="aa977753">
              Vi föreslår därför från Vänsterpartiet att man tittar över normen.
              De som har fått ta del av väldigt lite av den utveckling som har
              skett i Sverige är just de människor som har det allra sämst ställt,
              bland annat de som lever på försörjningsstöd. Vi har lagt ett
              tydligt förslag om att höja riksnormen med 300 kronor i månaden
              per barn, just för att stärka barns möjligheter att göra saker
              som andra barn kan göra.
            </seg>
            <seg n="0d527434">
              Men det räcker inte med det, utan det finns så mycket annat som
              behöver göras. Precis som det sades behöver vi se till att stärka
              möjligheterna så att det finns saker att göra som inte kostar
              pengar, att det inte tas ut avgifter.
            </seg>
            <seg n="50489e84">
              Där har regeringen en konstig motivering. Jag vet ju att föreningar
              som jobbar i områden med barn som lever i ekonomisk utsatthet
              kan hantera detta att människor inte på en gång kan plocka upp
              en stor summa pengar för ett år eller ett halvår – de har fått
              lära sig det. De lever ju i en verklighet.
            </seg>
            <seg n="feea38fa">
              Det är viktigt att det finns gratis verksamhet, att det satsas
              på verksamhet under sommaren, att det går att ta del av kultur,
              sport och annat. En kulturskola som är gratis är något som vi
              i Vänsterpartiet lyfter fram.
            </seg>
            <seg n="ee792ba6">
              Men det är också viktigt att titta på familjerna med dålig ekonomi.
              Ett förstärkt underhållsstöd skulle till exempel betyda mycket
              för ensamstående mammor. En aktivitets- och sjukersättning som
              höjdes så att man slapp betala mer skatt än andra skulle kunna
              göra att de familjerna fick lite pengar över. Att satsa på att
              människor lämnar fas 3 och annat, kommer i jobb och får lön skulle
              också förbättra för många.
            </seg>
            <seg n="5ed1d3e0">
              Som det har sagts är det en väldigt konstig syn på de här familjerna.
              Jag vill ha en socialtjänst som jobbar med familjerna, i dialog
              med familjerna, i dialog med barn och med barnperspektivet, som
              stärker människors möjligheter att leva självständigt och som
              respekterar deras möjligheter att själva välja inriktning och
              vad de vill göra. Jag vill ha en socialtjänst som tillsammans
              med människor som går på försörjningsstöd bygger möjligheten att
              fungera vidare när de inte har något försörjningsstöd.
            </seg>
            <seg n="311d1dfa">
              Då tror jag att det här kontrollerande arbetssättet är rent kontraproduktivt,
              förutom att det är stigmatiserande och tillhör det gamla Fattigvårdssverige.
            </seg>
            <seg n="8f685767">
              Herr talman! Jag yrkar avslag på propositionen, som jag sade
              tidigare. Vi har finansierat en höjning av barnnormen med 300
              kronor i månaden. Vi ser det som en självklarhet att barnkonventionen
              blir lag i Sverige. Vi kommer att jobba för en socialtjänst som
              jobbar med respekt för de människor som man är till för och i
              dialog och delaktighet med de människor som berörs.
            </seg>
          </u>
          <note type="speaker" n="aa626491">
            Anf. 57 ANDERS W JONSSON (C):
          </note>
          <u who="unknown" xml:id="i-82d6724d1db4ef4f-3" n="60a74b1d">
            <seg n="9536cdf9">
              Herr talman! Det vi debatterar i dag är ett förslag som ska göra
              livet bättre för barn som växer upp i fattiga familjer. För det
              finns ett stort antal barn som växer upp i familjer som har det
              tufft ekonomiskt, barn som i praktiken lever i fattigdom. Att
              barnfattigdomen i Sverige har halverats sedan slutet av 90-talet
              är ingen tröst för det enskilda barn som inte kan få vad som är
              så självklart för klasskompisarna.
            </seg>
            <seg n="6b1cdc2e">
              Orsaken till att vi har fattiga barn är att det finns fattiga
              föräldrar. Fattiga blir föräldrar när de inte har jobb. För oss
              i Centerpartiet är det därför självklart att frontlinjen i att
              bekämpa barnfattigdom är att se till att de fattiga barnens föräldrar
              får arbete. Det är föräldrar som inte sällan är unga, födda i
              ett annat land och ofta en ensamstående mamma.
            </seg>
            <seg n="5e87bda7">
              Vi har sedan 2006 varit pådrivande för en lång rad förändringar
              som direkt har medverkat till att fler föräldrar till fattiga
              barn har fått jobb. Det handlar om avdragsrätt för hushållsnära
              tjänster. Det har lett till att tusentals föräldrar, inte sällan
              ensamstående mammor eller föräldrar födda utomlands, har fått
              jobb. Av vissa kallas det föraktfullt för pigjobb. För oss är
              det ett sätt att motverka barnfattigdom.
            </seg>
            <seg n="f3b1eb8e">
              Det har handlat om att driva på för en sänkt restaurangmoms.
              Också där ser vi att det har gett tusentals nya jobb, inte sällan
              till fattiga föräldrar eller till småbarnsföräldrar. Av vissa
              har det kallats för att subventionera Toast Skagen för överklassen.
              För oss är det ett handfast sätt att bekämpa barnfattigdom.
            </seg>
            <seg n="6384dc6e">
              För att ge fler barn möjligheten att växa upp i familjer som
              har det tufft ekonomiskt krävs framför allt åtgärder som ökar
              antalet jobb. Fyra av fem nya jobb skapas av småföretag. Bättre,
              inte sämre, villkor för småföretagande leder till minskad barnfattigdom.
            </seg>
            <seg n="e9ed3e96">
              Men även i den bästa av världar kommer det att finnas barnfamiljer
              som står utanför arbetsmarknaden. Därför krävs det mer än bara
              jobbskapande åtgärder för att komma åt barnfattigdomen. Det är
              till exempel därför det har varit viktigt att höja barndelen i
              bostadsbidraget och öka på flerbarnstillägget i barnbidragen.
              Det är väldigt träffsäkra åtgärder för att minska barnfattigdomen.
            </seg>
            <seg n="32a9b12f">
              Sverige är ett bra land att leva i, inte minst för barn i fattiga
              familjer. Sjukvården är gratis. Skolan är kostnadsfri. Vi har
              sociala skyddsnät som gör att alla barn har rätt att få sina grundläggande
              behov som mat, boende och kläder tillgodosedda.
            </seg>
            <seg n="bda41981">
              Men Rädda Barnen och även andra har påtalat att något av det
              svåraste för de här barnen är just fritiden, för när det handlar
              om organiserade fritidsaktiviteter blir skillnaderna så tydliga.
            </seg>
            <seg n="c8dcc299">
              Så länge barnen går på fritis är skillnaden inte så stor. Men
              från och med tio års ålder, när fritidsaktiviteter ofta kräver
              ekonomiskt stöd från föräldrar, blir skillnaden tydlig. De kan
              inte vara med i regelbundna sportaktiviteter eller för den delen
              kulturaktiviteter som är självklara för andra barn.
            </seg>
            <seg n="7b5b349c">
              Det är därför bra att riksdagen i dag inom kort kommer att besluta
              om att införa en fritidspeng. Från och med den 1 juli 2014 kommer
              barn i årskurs 4–9 från familjer som är långvarigt beroende av
              socialbidrag att kunna få 3 000 kronor per år för sina fritidsaktiviteter.
              Det är ett förslag som kommer att innebära en stor skillnad för
              de barnen.
            </seg>
            <seg n="ffdac54a">
              I stort sett samtliga av de nära 50 remissinstanserna är positiva
              till förslaget, däribland Barnombudsmannen, Rädda Barnen, Stiftelsen
              Allmänna Barnhuset, Bris och Sveriges Kommuner och Landsting.
            </seg>
            <seg n="7bb0326a">
              Det beslut som vi ska fatta här i riksdagen innebär att vi tar
              ytterligare några steg mot att leva upp till kraven i FN:s barnkonvention.
              Jag tänker inte bara på portalparagrafen som säger att barns bästa
              alltid ska komma i främsta rummet när vi fattar beslut utan även
              på den artikel som säger att barn har rätt till inte bara lek
              och vila utan också fritidssysselsättning.
            </seg>
            <seg n="7c6e5bc0">
              Det finns reservationer i utskottets betänkande. Socialdemokraterna
              och Vänsterpartiet tycker att förslaget i sin helhet ska förpassas
              till papperskorgen. Det är alltså tvärtemot vad Rädda Barnen,
              Bris, Barnombudsmannen och flertalet av remissinstanserna tycker.
              Det strider också mot FN:s barnkonvention. Det skulle inte vara
              för barnens bästa att inte besluta om det här förslaget i dag.
            </seg>
            <seg n="75126cc5">
              Herr talman! Det är för oss obegripligt att partier som likt
              Centerpartiet är oroade för problemen med barnfattigdom i dag
              tänker rösta emot att de här barnen ska få rätt till meningsfull
              sysselsättning på sin fritid.
            </seg>
          </u>
          <note n="f9ee56c5">
            Jag yrkar avslag på den reservationen och de andra reservationerna
            och bifall till utskottets förslag i betänkandet.
          </note>
          <note type="speaker" n="cbcd621a">
            Anf. 58 MEERI WASBERG (S) replik:
          </note>
          <u who="meeri_wasberg_ebd701" xml:id="i-a22320acc0792443-0" n="30debf2c">
            <seg n="00847c63">
              Herr talman! Det var en lång del som handlade om det jag medvetet
              avstod från att ta debatt om i dag, nämligen regeringens misslyckade
              jobbpolitik. Jag tror att debatten i sig tjänar på att vi kanske
              fokuserar på det som ligger för handen, det vill säga förslaget
              om den så kallade fritidspengen.
            </seg>
            <seg n="595d8584">
              Jag förstår att remissinstanserna är positiva till att regeringen
              äntligen ser dessa barn och är beredd att göra någonting för dem.
              Problemet är bara att förslaget hade kunnat vara ännu bättre.
              Förslaget hade kunnat innebära att man inte pekade ut och stigmatiserade
              och inte lekte kontrollant över de fattiga utan att man såg barnen
              och satte barnen i främsta rummet och genom det på ett sätt också
              deras föräldrar.
            </seg>
            <seg n="2e5196bf">
              Hade det inte varit bättre att höja barndelen i försörjningsstödet
              i stället för det förslag som nu ligger för handen för barn i
              årskurs 4–9? Ni har heller inte sagt någonting om hur ni ser på
              de barn som är yngre. En kollega till dig i ett annat parti brukar
              tala om det så kallade enmetersperspektivet. Han vet mycket väl
              att också jag brukar tala om att det finns barn som är yngre än
              så.
            </seg>
            <seg n="d228f5a3">
              Det finns också barn som är i den åldern som deltar i organiserad
              verksamhet. Ska de barnen som har föräldrar som råkar ut för att
              få söka ekonomiskt bistånd inte kunna få ta del av detta därför
              att ni väljer modellen med fritidspeng? Hade det inte varit bättre
              att höja barndelen i försörjningsstödet rent generellt och inte
              peka ut utan skapa möjligheter för alla barn?
            </seg>
          </u>
          <note type="speaker" n="7f599e2f">
            Anf. 59 ANDERS W JONSSON (C) replik:
          </note>
          <u who="unknown" xml:id="i-82d6724d1db4ef4f-4" n="60a74b1d">
            <seg n="68f06e2f">
              Herr talman! Jag känner inte igen Socialdemokraterna. Det är
              ett parti som aktivt har lyft fram frågan om barnfattigdom. Rädda
              Barnen och flera olika barnorganisationer påtalar att ett av de
              största problemen för de barnen är just fritidsaktiviteter. De
              får den mat de behöver, den kostnadsfria skolan och sjukvården.
              Men skillnaden mellan dessa barn och andra blir så uppenbar när
              det handlar om organiserade fritidsaktiviteter, eftersom det kostar
              pengar.
            </seg>
            <seg n="1967d7b7">
              Här finns ett förslag om att införa en fritidspeng på 3 000 kronor
              för den som vill delta i en organiserad fritidsaktivitet. Det
              är ett förslag som samtliga remissinstanser i stort sett säger
              är väldigt bra. Det säger Socialdemokraterna skulle innebära att
              vi skulle införa kontrollanter.
            </seg>
            <seg n="a4bf6f67">
              Det handlar inte om kontrollanter. Det handlar om att dessa familjer
              i ett läge där de vill att deras barn ska kunna delta i organiserad
              fritidsaktivitet får möjlighet till fritidspengen på 3 000 kronor
              per år. Det täcker kostnaderna för de flesta organiserade fritidsaktiviteter.
            </seg>
            <seg n="0ebecca9">
              Sedan tar Meeri Wasberg upp en annan aspekt av detta. Är det
              så att det ska vara avgränsat till årskurs 4–9? Bakgrunden till
              det är att flera organisationer påtalat att problemet blir som
              allra tydligast på mellanstadiet och högstadiet. Går de i gymnasieskolan
              är det betydligt färre ungdomar som har organiserade fritidsaktiviteter,
              och i de lägre åldrarna finns det andra som inte är lika kostnadskrävande.
            </seg>
            <seg n="dd7c3e6a">
              Vi har tydligt sagt från regeringssidan att detta är någonting
              man får följa och utvärdera. Visar det sig att det blir ett väldigt
              framgångsrikt sätt, vilket jag tror, att minska på skillnaderna
              mellan barn som lever i familjer med ekonomiskt trängt läge och
              andra kan man tänka sig att utöka det i framtiden och även låta
              lågstadieelever ta del av det. I grunden är det ett bra förslag
              som minskar skillnaderna mellan fattiga barn och andra.
            </seg>
          </u>
          <note type="speaker" n="47e03d93">
            Anf. 60 MEERI WASBERG (S) replik:
          </note>
          <u who="meeri_wasberg_ebd701" xml:id="i-a22320acc0792443-1" n="30debf2c">
            <seg n="7e2a72bb">
              Herr talman! Jag skulle vilja säga att Anders W Jonsson kanske
              är lite ekonomisk med sanningen. Socialdemokraterna säger inte
              bara blankt nej. Vi tycker att det är bra att ge stöd till dessa
              barn, så att de får möjlighet till en meningsfull fritid. Men
              vi gillar inte det sätt på vilket regeringen inför detta.
            </seg>
            <seg n="6adf9823">
              Min fråga var om det inte hade varit bättre att höja barndelen
              i försörjningsstödet i stället för att peka ut barnen och deras
              föräldrar på detta sätt. Det är möjligt att Anders W Jonsson har
              vänligheten att ge ett svar på det i sin slutreplik. Det är sant
              att detta naturligtvis skulle kunna underlätta för barnen om föräldrarna
              ber om att få dessa pengar.
            </seg>
            <seg n="f6f797ac">
              När det gäller att detta skulle vara allra tydligast för barn
              i årskurs 4–9 undrar jag var barnperspektivet finns i det. Det
              finns trots allt barn som är yngre. Det är fint att det ska göras
              en utvärdering för att man ska kunna fundera på om man ska utöka
              spannet till både yngre och äldre. Men var finns barnperspektivet
              när man säger allra tydligast? Det finns ändå barn som har behov
              av detta även om de inte faller inom dessa åldersgränser.
            </seg>
            <seg n="31e9dfa0">
              Men jag är, som sagt, lite nyfiken på varför Anders W Jonsson
              så hårdnackat försvarar den modell som regeringen har valt. Det
              är inte principen om att föräldrar som har försörjningsstöd har
              behov av mer pengar för att kunna tillgodose sina barns behov
              av en aktiv fritid som vi vänder oss emot, utan det är just modellen.
              Det är möjligt att jag får svar på det i den sista repliken.
            </seg>
          </u>
          <note type="speaker" n="1512fc8d">
            Anf. 61 ANDERS W JONSSON (C) replik:
          </note>
          <u who="unknown" xml:id="i-82d6724d1db4ef4f-5" n="60a74b1d">
            <seg n="ea3b7fbe">
              Herr talman! Om riksdagen beslutar sig för att ställa sig bakom
              detta förslag vid voteringen innebär det att en stor grupp barn
              som i dag har det mycket tufft från och med den 1 juli 2014, alltså
              i sommar, kommer att få tillgång till denna fritidspeng. Det innebär
              att de under nästa år kommer att kunna delta i organiserade fritidsaktiviteter.
              Om Socialdemokraterna och Vänstern får igenom sin linje innebär
              det att dessa barn och ungdomar även nästa vinter är utestängda
              från fritidsaktiviteter.
            </seg>
            <seg n="248904ab">
              Sedan ställer Meeri Wasberg en intressant fråga. Om det finns
              två möjligheter och den ena är vårt förslag om en fritidspeng
              på 3 000 kronor som är specialdestinerad till fritidsaktiviteter
              för dessa barn, vore det då inte bättre att generellt höja försörjningsstödet
              med 3 000 kronor för alla som har barn i denna ålder? Då är mitt
              svar nej, därför att FN:s barnkonvention säger att i alla lägen
              när vi ska fatta denna typ av beslut ska barnens bästa komma i
              främsta rummet.
            </seg>
            <seg n="37447c76">
              Om vi skulle välja Meeri Wasbergs och Socialdemokraternas och
              även Vänsterns modell innebär det att dessa familjer skulle få
              3 000 kronor. Men vi vet att många av dessa familjer har en pressad
              ekonomisk situation och kanske skulle välja att prioritera någonting
              annat. Det skulle innebära att resultatet skulle bli att färre
              barn fick tillgång till fritidsaktiviteter därför att de blir
              helt beroende av föräldrarnas prioritering av hur viktigt detta
              är.
            </seg>
            <seg n="642fe7ca">
              Utifrån FN:s barnkonvention är det därför solklart att detta
              förslag är betydligt bättre än det alternativ som Socialdemokraterna
              och Vänstern har pekat på, nämligen en generell höjning av försörjningsstödet
              till dessa familjer. Det är på detta sätt FN:s barnkonvention
              ska användas. Man måste titta på det enskilda beslutet och vilka
              konsekvenser det får för de barn som är utsatta i detta läge.
            </seg>
          </u>
          <note type="speaker" n="1851a2b2">
            Anf. 62 EVA OLOFSSON (V) replik:
          </note>
          <u who="Q4970993" xml:id="i-e195254e2f2f7254-4" n="8fe60148">
            <seg n="8d4d02d1">
              Herr talman! Jag konstaterar att Anders W Jonsson har en mycket
              uppfostrande inställning till de familjer som lever på försörjningsstöd
              och att han också använder barnets bästa på ett mycket konstigt
              sätt.
            </seg>
            <seg n="69601bd2">
              Vi säger inte att vi vill avslå detta och inte göra någonting
              annat i stället. Vänsterpartiet säger att vi satsar på att höja
              barnnormen för varje barn, från de små barnen till tonårsbarnen,
              med 300 kronor i månaden. Det innebär att vi inte bara ser till
              barn i årskurs 4–9 och att man måste göra detta för pengarna.
              Vi ser till alla barn som finns i familjer som lever på försörjningsstöd.
              Jag tror inte att vi hade blivit sågade för det synsättet, Anders
              W Jonsson.
            </seg>
            <seg n="66e2993e">
              Det som vi vänder oss emot är det gamla uppfostrande sättet mot
              de människor som lever i ekonomisk utsatthet. Det har samhället
              och de människor som har haft det gott ställt använt sig av i
              många år. Vi vet faktiskt att det för många av dessa familjer
              handlar om att man är arbetslös och inte har kommit in i a-kassan,
              som är så försämrad, att man är utförsäkrad från sjukförsäkringen
              eller att man lever på en aktivitets- och sjukersättning och tvingas
              betala 500 kronor mer i skatt. Det är dessa saker som gör att
              en stor del av dessa familjer faktiskt har försörjningsstöd.
            </seg>
            <seg n="e0bfc1a5">
              Jag tycker också att man har en mycket konstig syn på tonåringar.
              Alla brukar tala om att tonåringar inte är det billigaste. De
              vill också göra saker. Det tror jag att även tonåringar vilkas
              föräldrar har försörjningsstöd vill göra. Men om man är äldre
              än att gå i årskurs 9 går det inte. Aktiviteten måste också ske
              i denna organiserade form, och man får inte vara äldre än att
              gå i årskurs 9.
            </seg>
          </u>
          <note type="speaker" n="5a512268">
            Anf. 63 ANDERS W JONSSON (C) replik:
          </note>
          <u who="unknown" xml:id="i-82d6724d1db4ef4f-6" n="60a74b1d">
            <seg n="c17a6996">
              Herr talman! Läget är följande: Barnrättsorganisationer, Barnombudsmannen
              och så vidare har gång på gång påtalat att ett av de största problemen
              med barnfattigdom inte handlar om mat för dagen, kläder och så
              vidare utan att det handlar om just att skillnaderna blir så oerhört
              stora när det gäller organiserade fritidsaktiviteter, därför att
              dessa barn och ungdomar inte kan vara med där.
            </seg>
            <seg n="95d38726">
              Regeringen har då lagt fram ett förslag om hur man skulle kunna
              lösa detta, nämligen med en fritidspeng på 3 000 kronor. De flesta
              remissinstanser säger att det är ett jättebra förslag och att
              vi ska genomföra det. Enligt det förslag som Eva Olofsson i Vänstern
              samt Socialdemokraterna lägger fram ska man inte göra så utan
              i stället höja försörjningsstödet generellt för alla barnfamiljer.
            </seg>
            <seg n="7520348e">
              Då måste man ställa sig frågan: Vilka konsekvenser får detta
              för de drabbade barnen? Vi vet att vårt förslag kommer att innebära
              att det blir en stor skillnad. Samtliga kommer att få möjlighet
              att för 3 000 kronor per år ha en organiserad fritidsaktivitet.
              Om vi däremot väljer den andra modellen kommer kanske ett antal
              av dessa familjer att välja att ta dessa 3 000 kronor och prioritera
              barnens och ungdomarnas fritidsaktiviteter. Men ett antal föräldrar
              kommer att göra en annan prioritering.
            </seg>
            <seg n="87c82fc5">
              Om man då, som jag och Centerpartiet, har FN:s barnkonvention
              att utgå från, det vill säga att barnets bästa i alla lägen ska
              komma i främsta rummet, är det inte barnets bästa i ett läge då
              man säger att föräldrarna fritt ska få förfoga över dessa pengar.
              Barnets bästa handlar faktiskt om att vi ska se denna grupp barn
              och säga: Detta är era pengar. Dessa pengar får ni använda till
              fritidsaktiviteter. De är inte till för att fritt förfogas till
              andra saker, utan de är till för just era fritidsaktiviteter.
            </seg>
            <seg n="10127733">
              Skulle man fråga dessa barn skulle de självklart säga att de
              gärna vill ha möjlighet till en fritidspeng eftersom det faktiskt
              skulle förändra deras tillvaro och deras vardag.
            </seg>
          </u>
          <note type="speaker" n="dad0d5c5">
            Anf. 64 EVA OLOFSSON (V) replik:
          </note>
          <u who="Q4970993" xml:id="i-e195254e2f2f7254-5" n="8fe60148">
            <seg n="17146a7c">
              Herr talman! Jag konstaterar att Anders W Jonsson utgår från
              att om barnorganisationerna hade fått se ett förslag om att alla
              barn oavsett ålder skulle få 300 kronor mer genom en höjd barnnorm
              skulle de tycka att det var ett betydligt sämre förslag än ett
              förslag enligt vilket en fritidspeng måste styras på ett visst
              sätt till barn i årskurs 4–9. Jag är inte säker på att det skulle
              se ut så, Anders.
            </seg>
            <seg n="78e8dcde">
              Det synsätt som du har, alltså att man då inte skulle använda
              pengarna till sina barn, är oerhört märkligt. Det är ett oerhört
              märkligt synsätt på socialt arbete. För det första tror jag att
              människor bryr sig om sina barn, även när de lever på försörjningsstöd.
              För det andra tror jag att om man har sociala problem jobbar man
              med det tillsammans med sin socialsekreterare för att få hela
              familjen att fungera. Då ingår det också att se barnets behov
              och även att kunna göra det då man inte behöver leva på försörjningsstöd
              längre. Det är det som socialt arbete handlar om.
            </seg>
            <seg n="f25a3960">
              Men för en stor grupp människor handlar detta om att de måste
              leva på någonting under en period. Då kommer ni plötsligt in och
              säger att dessa människor inte kan se till sina barns bästa, utan
              detta måste politikerna bestämma. Dessa människor är så fattiga
              att de lever på försörjningsstöd, så vi kan inte lämna över till
              dem att bestämma det. Vi kan inte lämna över till dem och deras
              barn att diskutera om det är organiserad fritidsverksamhet som
              barnen ska ha i första hand.
            </seg>
            <seg n="a6df9b64">
              Dessa barn kanske skulle vilja göra någonting annat, kanske någonting
              tillsammans med familjen som skulle vara mycket viktigare för
              dem. Alla barn vill kanske inte gå på en organiserad fritidsaktivitet
              – en del vill det, och andra barn vill göra något annat.
            </seg>
            <seg n="661fdbd4">
              Ni lägger dock fram en modell som ska gälla för alla barn, och
              ni omyndigförklarar deras föräldrar. Det är en gammal fattigvårdssyn
              som har funnits, och den vill jag inte ha tillbaka.
            </seg>
          </u>
          <note type="speaker" n="3abebb4a">
            Anf. 65 ANDERS W JONSSON (C) replik:
          </note>
          <u who="unknown" xml:id="i-82d6724d1db4ef4f-7" n="60a74b1d">
            <seg n="f9ec998c">
              Herr talman! Jag förstår att både Vänsterpartiet och Socialdemokraterna
              tycker att det är väldigt besvärande att stå här i riksdagens
              kammare och argumentera mot ett förslag som Rädda Barnen, Bris,
              Barnombudsmannen och SKL tycker är ett bra förslag. De tycker
              att det är ett bra förslag av den anledningen att detta kommer
              att innebära en stor skillnad för den här gruppen barn. Det kommer
              att innebära att de från och med den 1 juli har möjlighet att
              precis som alla andra delta i organiserade fritidsaktiviteter.
              Det har de till stor del inte haft tidigare.
            </seg>
            <seg n="e678ea0a">
              Då påpekar Eva Olofsson att man kanske vill göra någonting helt
              annat. Ja, det är klart: att göra någonting annat – där är inte
              kostnaderna lika stora. Det är just de organiserade fritidsaktiviteterna
              som är dyra, och det är det som gör att det blir en stor skillnad
              mellan de här barnen och barn i andra familjer. Det är det vi
              vill komma åt med förslaget, helt i enlighet med FN:s barnkonvention.
            </seg>
            <seg n="50746d69">
              Sedan finns det ytterligare en punkt i det här, och det handlar
              om åldersgränserna – är det absolut bäst att säga årskurs 4–9?
              Ja, vi tror att det är det. Det beror på att det är där det har
              visat sig att skillnaderna är absolut störst. Vi har dock också
              sagt att det ska göras en utvärdering av det här. Visar det sig
              att det faller väl ut, att vi minskar skillnaderna mellan fattiga
              barn och andra barn i den här åldersgruppen när det gäller fritidsaktiviteter,
              är jag inte främmande för att dra ned åldersgränsen och senare
              öppna även för yngre barn.
            </seg>
            <seg n="9b316081">
              Kanske öppnar vi även för äldre barn, alltså i gymnasieskolan.
              Hittills har vi dock sett att skillnaderna inte är lika stora
              i gymnasieskolan, vilket beror på att de flesta ungdomar i gymnasieskolan
              inte har organiserade fritidsaktiviteter på det sätt man har under
              mellanstadiet och högstadiet – därav förslaget.
            </seg>
            <seg n="7faa1936">
              Jag hoppas verkligen att riksdagen i dag kan ställa sig bakom
              förslaget, för det är ett beslut som kommer att få stora konsekvenser
              för de barn som lever i en oerhört pressad situation. De kommer
              att få möjlighet till fritidsaktiviteter, och det är de värda.
            </seg>
          </u>
          <note type="speaker" n="b3f78e4c">
            Anf. 66 HELENA BOUVENG (M):
          </note>
          <u who="Q4940303" xml:id="i-53710e7613ecaab8-0" n="423c2066">
            <seg n="54631f3b">
              Herr talman! Beslutet vi tar i dag är både efterlängtat och välkommet,
              inte bara av mig utan av alla föreningar runt om i landet som
              vet att många av de barn de skulle vilja se hos sig faktiskt inte
              har möjlighet att vara där – och detta trots att man från föreningarnas
              sida många gånger har kreativa lösningar. Detta gäller oavsett
              om det är en idrottsklubb, kommunala musikskolan eller en teaterklubb.
              Mest efterlängtat är det dock av de barn som inte har kunnat vara
              med.
            </seg>
            <seg n="03855864">
              I dag beslutar vi förhoppningsvis om en fritidspeng för att barn
              i ekonomiskt utsatta familjer ska kunna delta i organiserade fritidsaktiviteter
              i samma utsträckning som alla andra barn. Vi vill införa fritidspengen
              för att inga barn ska behöva stå utanför den gemenskap som fritidsaktiviteter
              i form av idrott, friluftsliv och kultur kan innebära. Vi vill
              ge alla barn chansen att ha en aktiv fritid – prova på att idrotta
              eller spela ett instrument, eller varför inte stå på en scen?
              De ska få lära känna andra barn på fritiden, utanför skolan och
              hemmet, och vara del av en gemenskap som den unga själv har valt.
            </seg>
            <seg n="93942150">
              Fritidspengen är därför inte bara viktig för utövandet av en
              fritidsaktivitet utan kanske minst lika viktig som dörröppnare
              för integration, gemenskap och delaktighet. Barn från olika familjer
              och områden får en chans att regelbundet träffas i samband med
              olika fritidsaktiviteter. Det är viktigt för barnen – men kanske
              minst lika viktigt för barnens föräldrar.
            </seg>
            <seg n="1821eb24">
              Många av oss vet nämligen vilka värdefulla samtal man har när
              man står där på läktaren eller sitter och tittar på en träning.
              Jag kan bara se till mig själv och hur många problem och frågor
              jag har kunnat få svar på i samtal med andra föräldrar med olika
              erfarenheter och nätverk när jag har suttit på läktaren. Det handlar
              om informella kontakter som kan vara betydligt viktigare än den
              information som går att hämta på kommunens hemsida, och det kan
              handla om tips om jobb som faktiskt aldrig hittas på det där jobbtorget.
            </seg>
            <seg n="5efcfbc6">
              Herr talman! Därför föreslår nu vi i Alliansen att hushåll med
              barn i årskurs 4–9 genom ändringar i socialtjänstlagen ska ha
              rätt till ersättning från socialnämnden för kostnader för barnets
              deltagande i fritidsaktiviteter, om hushållet vid ansökan har
              försörjningsstöd och har haft det under minst sex månader den
              senaste tolvmånadersperioden. Barnets fritidsaktiviteter ska vara
              regelbundna och ledarledda samt främja ett aktivt deltagande i
              samhällets gemenskap.
            </seg>
            <seg n="bc797cd3">
              Pengen är avsedd för de barn som lever i hushåll med knappa ekonomiska
              resurser under en längre tid. Det är extra viktigt att betona
              att fritidspengen inte är en del av det ekonomiska biståndet utan
              en fristående ersättning till hushållet för de faktiska kostnaderna
              för barnets fritidsaktiviteter. Kommunerna kommer att ersättas
              för de ökade kostnader som reformen beräknas medföra enligt finansieringsprincipen.
            </seg>
            <seg n="a463e1c2">
              Herr talman! Jag vill fråga dem som är emot införandet av en
              fritidspeng: Varför ska Pelle som är elva år inte kunna spela
              fotboll för att fotbollsskorna är för dyra? Varför ska Lisa inte
              kunna spela tennis för att hon inte klarar av avgiften – för att
              den är för hög för hennes familj? Varför ska musikälskande Ahmed,
              som drömmer om att få spela fiol, inte få göra det?
            </seg>
            <seg n="c34578f9">
              Jag som moderat vill öppna dörren till det svenska friluftslivet,
              öppna dörren till idrotten och öppna dörren till kulturverksamheter
              för alla barn och unga. Det är viktigt att vi når de barn och
              unga som behöver extra stöd för att kunna delta i aktiviteter
              på sin fritid. Om vi menar allvar med det måste vi fråga oss om
              alla barn har råd att delta i friluftsaktiviteter eller kulturverksamhet
              av olika slag. Svaret är i dag nej.
            </seg>
            <seg n="c1d70345">
              När jag har studerat Riksidrottsförbundets statistik blir det
              tydligt att många av de barn som idrottar har det tämligen gott
              ställt hemma. De flesta av deltagarna i Riksidrottsförbundets
              undersökning lever i hushåll med två vuxna, oftast födda i Sverige.
              Vi måste hitta lösningar som svarar upp mot alla barns behov av
              en aktiv fritid med idrott och andra fritidsaktiviteter. Alla
              barn och unga, oavsett hur deras familjesituation ser ut, ska
              ha möjlighet att ha en aktiv fritid. Fritidspengen är ett steg
              på vägen för att nå det målet.
            </seg>
            <seg n="45dda0b4">
              Idrotts- och folkrörelsen i Sverige är unik då den möjliggör
              idrottande för betydligt fler barn och ungdomar än i jämförbara
              andra länder. Det ska vi vara stolta över. Detta möjliggörs av
              alla ideella insatser som görs runt om i Sverige. Trots det brottas
              man med att få föreningarnas ekonomi att gå ihop. Med införandet
              av fritidspengen torde föreningarna kunna ge plats för alla barn
              och deras föräldrar att vara med och utveckla denna fantastiska
              folkrörelse.
            </seg>
            <seg n="1466979f">
              Herr talman! Vi får inte heller glömma bort att regelbundna fritidsaktiviteter
              är en god skyddsfaktor mot utanförskap och ger en känsla av delaktighet.
              När jag för något år sedan åkte runt och besökte ett antal idrottsklubbar
              i Sverige träffade jag många unga som vittnar om just detta.
            </seg>
            <seg n="e084f996">
              Tvillingkillarna från Karlstad sade till mig: Innan vi började
              med amerikansk fotboll grisade vi.
            </seg>
            <seg n="add602f0">
              Grabbarna Grus i Nässjö sade: I stället för att strula runt på
              stan spelar vi i dag basket. De drömmer nu om jobb, familj och
              Volvo.
            </seg>
            <seg n="64155762">
              Eller ta Örebros mest lovande fotbollsjunior, som öppet säger:
              På fotbollsplanen har jag aldrig fått ett rött kort – det fick
              jag ofta när jag lirade på gatan.
            </seg>
            <seg n="bd58de0d">
              Jag tror inte att man behöver vara Einstein för att inse att
              alternativen hade kunnat vara förödande om dessa unga inte fått
              chansen.
            </seg>
            <seg n="4c073c80">
              Herr talman! Jag tror att det är oerhört viktigt att fritidspengen
              är fredad så att den verkligen går till den unges fritidsaktiviteter
              och inte till andra skriande behov. Här månar jag om barnen och
              deras rätt till en aktiv fritid. Om vi kan underlätta genom att
              riva de ekonomiska hinder som finns för barn och unga i ekonomiskt
              utsatta familjer när det gäller att delta i fritidsaktiviteter
              är en viktig pusselbit på plats. Om vi verkligen vill att Pelle
              ska kunna spela fotboll är det viktigt att vi ser till att han
              faktiskt får möjlighet att göra det.
            </seg>
            <seg n="f499f757">
              Det handlar inte om att vi inte litar på föräldrarna, som delar
              av oppositionen antyder, utan om att vi är angelägna om att barnen
              verkligen ska få möjlighet att idrotta och utöva fritidsaktiviteter
              med andra barn – oavsett föräldrarnas ekonomiska situation. Att
              se till att fritidspengen verkligen fyller barnens behov av en
              aktiv fritid är att sätta barnens behov främst.
            </seg>
            <seg n="54b155f9">
              Vi vill möjliggöra för unga att utöva fritidsaktiviteter tillsammans
              med andra barn, oavsett familjens storlek på plånboken. Delar
              av oppositionen har tydligen inte alls samma önskan.
            </seg>
            <seg n="7de2193a">
              Som Anders W Jonsson sade är det flera remissinstanser, som Bris,
              Barnombudsmannen, Rädda Barnen och så vidare, som till skillnad
              från Socialdemokraterna och Vänsterpartiet är mycket positiva
              till förslaget. De påpekar just att det är viktigt att bidraget
              inte går att använda till något annat som familjen behöver. Fritidspengen
              är just en peng, en extra peng som är nyckelmärkt för fritid och
              idrott. Det är inget vanligt bidrag.
            </seg>
            <seg n="dc267f1d">
              Precis som flera remissinstanser påpekat får inte fritidspengen
              innebära att riksnormen för försörjningsstödet beräknas till en
              lägre nivå. Inte heller vi vill riskera att fritidspengen går
              till andra skriande behov som en familj med all sannolikhet kan
              ha. Just därför föreslår vi denna typ av riktat stöd.
            </seg>
            <seg n="93e3af77">
              Herr talman! Jag konstaterar att delar av oppositionen oroas
              av en stigmatisering som kan finnas till följd av fritidspengen,
              eftersom man enligt er skulle riskera att pekas ut som behövande.
              Men om vi tänker på Pelle som har att välja mellan att behöva
              stanna hemma med mamma eller att spela fotboll med de andra killarna
              undrar jag vad ni själva tror är värst för Pelle. Det är ju ingen
              hemlighet för Pelle att mamma har svårt att få pengarna att räcka
              till. Pelle säger därför till mamma att han tycker att det är
              roligare att titta på tv än att spela fotboll med killarna.
            </seg>
            <seg n="b08f93ac">
              Med fritidspengen vet Pelle att det inte är han som är orsaken
              till att mamma behöver välja mellan hans fotboll och en ny vinterjacka.
              För mig blir då svaret enkelt: Barn vill vara med sina vänner
              och spela fotboll – vara en i gemenskapen. Alternativet, att stå
              utanför, har alltför många gånger visat sig vara förödande.
            </seg>
            <seg n="92440936">
              Flera remissinstanser efterlyser förslag om hur integriteten
              kan säkerställas och är oroliga för att barnets integritet inte
              säkerställs om socialtjänsten ska betala direkt till organisatören,
              eftersom det då kan synas. Jag är fullständigt övertygad om att
              man kommer att hitta en smidig lösning. Jag tror att man ute i
              kommunerna kommer att hantera detta ytterst väl. Socialstyrelsen
              kommer också att ta fram en vägledning till stöd för kommunernas
              tillämpning av den nya bestämmelsen, så att man säkerställer integriteten
              för såväl barn som föräldrar. Vi föreslår också att socialtjänsten
              i dialog med familjen ska komma överens om ett lämpligt utbetalningssätt.
            </seg>
            <seg n="db3cbe72">
              Till sist, herr talman, vill jag vara tydlig med att det är viktigt
              att vi i diskussionen om fritidspengen verkligen ser barnets perspektiv,
              att vi skapar förutsättningar för alla barn och unga att ha en
              aktiv fritid. Fritidspengen är en del av lösningen som möjliggör
              att alla barn får uppleva den gemenskap som fritidsaktiviteter
              faktiskt innebär. Jag förundras över att Socialdemokraterna och
              Vänsterpartiet inte vill ge de barn och unga som i dag tvingas
              stå utanför denna gemenskap möjlighet att vara med.
            </seg>
            <seg n="edae43c3">
              Jag har förståelse för att man, om man lever under svåra ekonomiska
              förhållanden, har svårt att prioritera mellan olika behov. Och
              jag kan ha förståelse för att en fritidsaktivitet då inte alla
              gånger blir prioriterad. Med dagens beslut om fritidspeng behöver
              inte sådana svåra prioriteringar göras.
            </seg>
            <seg n="242fe0c4">
              Våra kommunala kolleger ute i landet, inklusive Meeri Wasbergs,
              ser de barn som aldrig får vara med. Det är synd att Meeri Wasberg
              och Eva Olofsson inte ser samma verklighet. De som skulle få betala
              priset är de barn som även fortsatt skulle ha tv:n som sin bästa
              kompis.
            </seg>
          </u>
          <note n="09d9c571">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" n="57d864a4">
            Anf. 67 MEERI WASBERG (S) replik:
          </note>
          <u who="meeri_wasberg_ebd701" xml:id="i-a22320acc0792443-2" n="30debf2c">
            <seg n="607cc70e">
              Herr talman! När man lyssnar på Helena Bouveng får man verkligen
              hoppas att alla som lyssnar på debatten har tagit del av hela
              betänkandet. Det framstår nämligen som att vi socialdemokrater
              inte förstår behoven och inte ser några förslag till lösningar
              för att se till att de här barnen inte behöver stigmatiseras men
              ändå får möjlighet att delta i olika typer av fritidsaktiviteter.
            </seg>
            <seg n="aac766f2">
              Jag tänker på några saker som Helena sade i sitt anförande, till
              exempel detta med regelbundna fritidsaktiviteter. På vilket sätt
              kommer barn att tillförsäkras regelbundna fritidsaktiviteter med
              det förslag som ligger? Man får ju inte tillgång till pengarna
              från första dagen när familjen står där och har det skriande behov
              – ett begrepp som återkom flera gånger i Helena Bouvengs anförande
              – som gör att man söker försörjningsstöd. Det är först efter sex
              månader som man kan ansöka om att få fritidspengen för sitt barns
              räkning.
            </seg>
            <seg n="6ed348cb">
              Jag skulle också vilja att Helena reflekterar lite grann över
              vem det är som beslutar om riksnormen och vem som har makt att
              förändra barndelen i försörjningsstödet. Vårt yrkande, vårt förslag
              och vårt alternativ till lösning för att kunna möta de här barnens
              behov är att höja barndelen i försörjningsstödet generellt, inte
              att man ska behöva be om att få det. Vi är nämligen helt övertygade
              om att de här föräldrarna, precis som alla andra föräldrar, i
              grunden kan tillgodose sina barns behov.
            </seg>
            <seg n="a93c4f6b">
              Vi får se vad Helena återkommer med.
            </seg>
          </u>
          <note type="speaker" n="a0aeec2f">
            Anf. 68 HELENA BOUVENG (M) replik:
          </note>
          <u who="Q4940303" xml:id="i-53710e7613ecaab8-1" n="423c2066">
            <seg n="b88d34d6">
              Herr talman! Först vill jag bara påpeka att 2012 höjdes riksnormen
              för försörjningsstöd, och det var en historisk höjning. För en
              familj med barn på 11–15 år gjordes en höjning med 1 040 kronor
              per månad. Tyvärr har vi inte kunnat se att det har lett till
              att flera barn i de här familjerna har kunnat delta i fritidsaktiviteterna.
              Man har tuffa prioriteringar att göra, och pengarna kanske inte
              alltid går till fritidsaktiviteten.
            </seg>
            <seg n="10b11682">
              När jag är ute och träffar barn och ungdomar som har fått avstå
              från de här aktiviteterna framgår det ganska tydligt – det har
              också Rädda Barnen och Barnombudsmannen sett – att barn tar väldigt
              stort ansvar för sina föräldrar, inte minst den ensamstående mamman.
              Och som jag sade i mitt anförande tror jag att det är ganska tufft
              om de sista pengarna ska gå till min fotboll när jag vet att mamma
              har fruktansvärda behov. Nej, då stannar jag hellre hemma. Man
              är tyst; man säger ingenting. Vad är det väl att spela fotboll?
              Det är lika kul att titta på tv.
            </seg>
            <seg n="de843ba6">
              Med den här fritidspengen, som är klart och tydligt riktad till
              barnet och dess behov och inte ingår i försörjningsstödet, behöver
              Pelle aldrig ha dåligt samvete för att hans idrottsaktiviteter
              tar resurser från något annat. Det är otroligt viktigt att barnen
              inte behöver ta ansvar och inte behöver ha dåligt samvete för
              att han eller hon kan utöva en aktivitet som är otroligt viktig.
            </seg>
            <seg n="eb69c72e">
              Om man har flera barn i familjen säger man, som jag har upplevt
              när jag har varit ute, att man får välja ett barns fritidsaktivitet.
              Man klarar inte att betala alla barns aktiviteter. Här tror jag
              att de äldre barnen oftast har tagit ansvar för sina yngre syskon
              och därmed avstått från sin fritidsaktivitet. Men detta stöd är
              riktat. Man behöver inte ha dåligt samvete, och man behöver inte
              ha dåligt samvete för sin mamma för att pengarna går till en fritidsaktivitet.
            </seg>
          </u>
          <note type="speaker" n="2b626d6d">
            Anf. 69 MEERI WASBERG (S) replik:
          </note>
          <u who="meeri_wasberg_ebd701" xml:id="i-a22320acc0792443-3" n="30debf2c">
            <seg n="569ebfaf">
              Herr talman! Jag noterar att jag inte fick något svar på frågan
              om de sex månaderna och vad det innebär för möjligheten att ha
              regelbundna fritidsaktiviteter, något som Helena sade sig vurma
              starkt för.
            </seg>
            <seg n="b316a619">
              Jag fick heller inget svar på frågan om vem det är som fattar
              beslutet. Det tycker jag är lite intressant med tanke på att det
              utmålas som att om man skulle göra som vi föreslår, inte göra
              på det sätt som regeringen föreslår, skulle det ta ytterligare
              tid. Men Helena får möjligheten att återkomma, för jag tror att
              hon vet svaret på vem det är som faktiskt fattar beslut om dessa
              frågor.
            </seg>
            <seg n="b30eb282">
              När det gäller föräldrarnas prioriteringar är det alldeles sant
              att föräldrar ofta har ganska tuffa prioriteringar att göra samt
              att många barn tar på sig en del av ansvaret. Men så är det naturligtvis
              i alla familjer, oavsett om man har försörjningsstöd eller inte.
            </seg>
            <seg n="54f197fe">
              Om vi talar om de skriande behoven och att de skriande behoven
              som familjer har går ut över barnens möjlighet att idka olika
              typer av fritidsaktiviteter kanske man också borde ställa sig
              frågan om nivån på försörjningsstödet över huvud taget är rimlig
              för att de här barnen ska kunna få sina möjligheter till regelbundna
              fritidsaktiviteter tillgodosedda.
            </seg>
            <seg n="dbe9a4a1">
              Jag tycker också att det finns någonting klokt i det som Eva
              Olofsson tog upp i sitt anförande och också i sitt replikskifte.
              Det handlade om vilken typ av aktiviteter det är, för det är bara
              vissa typer av aktiviteter som är okej, enligt regeringens sätt
              att se det.
            </seg>
            <seg n="50524617">
              Att familjen gemensamt gör en utflykt eller aktivitet är ingenting
              som faller inom ramen för detta. Att få gå på bio och kunna prata
              med kompisarna om den senaste filmen faller heller inte inom ramen
              för de regelbundna fritidsaktiviteterna, utan tanken ligger väldigt
              mycket på fotboll. Det finns lite folkbildning också, det ska
              jag inte sticka under stol med.
            </seg>
            <seg n="89100755">
              Jag ser fram emot ett svar.
            </seg>
          </u>
          <note type="speaker" n="dd1624f7">
            Anf. 70 HELENA BOUVENG (M) replik:
          </note>
          <u who="Q4940303" xml:id="i-53710e7613ecaab8-2" n="423c2066">
            <seg n="8e7bbd35">
              Herr talman! Jag tycker att det är lite märkligt att Meeri Wasberg
              inte vill underlätta för de barn som har otroligt dåligt samvete
              och som väljer att stanna hemma och titta på tv. Det är just vad
              detta förslag går ut på – att barnen inte ska behöva ta ansvar
              eller ha dåligt samvete för att familjens ekonomi påverkas starkt
              på grund av att någon vill utöva en fritidsaktivitet. Det är kanske
              kärnfrågan i det hela.
            </seg>
            <seg n="42386842">
              Jag tycker att det är väldigt bra att vi i förslaget lämnar öppet
              för vilka typer av aktiviteter det ska vara. Vi säger inte att
              det ska vara fotboll eller ridning, utan barnet har alla möjligheter
              att välja den aktivitet som passar honom eller henne bäst. Det
              är otroligt öppet utformat och ger möjligheter till väldigt mycket,
              skulle jag vilja säga.
            </seg>
            <seg n="b6d866b3">
              Jag tror att detta är ett viktigt och bra beslut. Alla remissinstanser
              är positiva till att man fredar att barnen har rätt till en fritidsaktivitet
              utan att det ska gå ut över familjens övriga ekonomi. Det är helt
              fristående från försörjningsstödet. Jag tror att väldigt många
              barn och unga i tidig ålder får avstå från denna otroligt viktiga
              gemenskap utanför hemmet och skolan.
            </seg>
            <seg n="bdf59297">
              Det här lägger en viktig grund för en fortsatt bra utveckling
              för både barn och unga. Det är synd att Socialdemokraterna inte
              är med oss i denna fråga.
            </seg>
          </u>
          <note type="speaker" n="e3673f36">
            Anf. 71 EVA OLOFSSON (V) replik:
          </note>
          <u who="Q4970993" xml:id="i-e195254e2f2f7254-6" n="8fe60148">
            <seg n="9784f02f">
              Herr talman! Helena Bouveng sade att hon var förvånad över våra
              ställningstaganden. Jag kan tyvärr inte säga samma sak, för jag
              ser att en kontrollerande och uppfostrande socialtjänst ligger
              i regeringens politik på flera andra områden också när det gäller
              socialtjänstens arbete.
            </seg>
            <seg n="d3d3839d">
              Jag reagerade lite när Helena Bouveng sade att familjer inte
              har råd med att alla barnen får göra något på fritiden utan att
              det blir ett barn som väljs ut. Men tänk om man har ett barn i
              andra klass och ett i femte. Då får man fritidspeng till det barn
              som går i femte klass men inte till det barn som går i andra,
              för där gäller inte fritidspengen.
            </seg>
            <seg n="e088019f">
              Eller tänk om man spelar fotboll och har lämnat nionde klass
              och har börjat gymnasiet och ser att fotbollen var något man verkligen
              ville satsa på. Då försvinner pengen. Då finns den inte längre,
              för tonåringar i åldern över nionde klass anses inte behöva organiserad
              fritidsverksamhet i lika hög grad. Det är ett väldigt konstigt
              synsätt.
            </seg>
            <seg n="a38a6202">
              Mot det vill jag ställa ett synsätt där man satsar på alla barn
              från den dag familjen får försörjningsstöd. Det är ingen karens
              upp till sex månader, och oavsett ålder får man en höjning av
              barnnormen. På så sätt har man ett betydligt större utrymme att
              satsa på sina barn än vad man har med ett stöd på 3 000 kronor
              för barn som går i fjärde till nionde klass. Då får man 3 600
              kronor för varje barn, och det ger ett annat utrymme att satsa
              på sina barn.
            </seg>
            <seg n="384b82b6">
              Jag tror att det är väldigt viktigt att se att på andra barn
              ställs inte krav på att det de gör på fritiden måste vara organiserad
              verksamhet. Men här ställer man det kravet på barn som har försörjningsstöd.
              Det ska vara organiserat, inget annat.
            </seg>
          </u>
          <note type="speaker" n="7fb79a05">
            Anf. 72 HELENA BOUVENG (M) replik:
          </note>
          <u who="Q4940303" xml:id="i-53710e7613ecaab8-3" n="423c2066">
            <seg n="85b2e95d">
              Herr talman! Jag säger som Anders W Jonsson: Det måste vara jättejobbigt
              för Vänsterpartiet och Socialdemokraterna när alla remissinstanser
              – såväl Bris och Rädda Barnen som Barnombudsmannen, Allmänna Barnhuset
              och SKL, som i vardagen i mångt och mycket ser de barn som inte
              får vara med – säger att vi måste freda pengarna till de fritidsaktiviteter
              som är så viktiga för dessa barn.
            </seg>
            <seg n="e4921b58">
              Som jag sade höjdes det generella försörjningsstödet med 1 040
              per familj med två barn. Det har inte lett till att fler av dessa
              barn har kommit in i fritidsaktiviteter. Jag som har rest runt
              i Idrottssverige kan se att ett utanförskap har lett till en gemenskap
              där man kommer in. Alternativen hade varit förödande, och därför
              är fritidsaktiviteterna otroligt viktiga.
            </seg>
            <seg n="b45ae7c0">
              Det är precis som remissinstanserna säger: Det ska vara fredat.
              Jag förstår att detta är jobbigt att inse för Eva Olofsson.
            </seg>
            <seg n="a073bac9">
              Vad gäller fritidspengen och när den ska finnas kan jag se på
              mitt eget barn att det inte blir billigare när de blir äldre.
              Jag kunde se att hon någonstans i fyran femman aktivt började
              söka en organiserad fritidsaktivitet där hon kunde träna. Dessförinnan
              prövade hon på lite här och lite där. Jag tror inte att jag betalade
              en enda avgift när hon var yngre.
            </seg>
            <seg n="39a8ba45">
              Jag tycker att det är bra att vi börjar i årskurs 4. Som barn
              fattar man aktivt egna beslut och säger: Nej, mamma, det här vill
              jag hålla på med. Då börjar också avgifterna komma. Sedan får
              vi se vad som händer och om vi får reglera det på något sätt ifall
              det slår fel.
            </seg>
            <seg n="09a1c60c">
              Jag tycker att det är en bra början med årskurserna 4–9. Om man
              får hjälp med avgiften för ett barn är det väl jättebra. Det kanske
              också skapar utrymme för det yngre barnet eller det äldre barnet.
            </seg>
          </u>
          <note type="speaker" n="43abf737">
            Anf. 73 EVA OLOFSSON (V) replik:
          </note>
          <u who="Q4970993" xml:id="i-e195254e2f2f7254-7" n="8fe60148">
            <seg n="f218c392">
              Herr talman! Nej, jag tycker inte att det är ett dugg jobbigt.
              Vi lägger betydligt mer pengar än regeringen när vi höjer normen
              med 300 kronor per barn oavsett ålder. Jag tycker inte att det
              är ett dugg jobbigt att försvara en politik som innebär att jag
              litar på och har förtroende för föräldrarna.
            </seg>
            <seg n="23cf5999">
              Jag tror på ett socialt arbete där man jobbar tillsammans med
              familjen – med föräldrarna och barnen – och där de får vara delaktiga
              i hur de pengar som satsas genom höjningen används.
            </seg>
            <seg n="ad0e687d">
              Eva Bouveng säger att det inte har hänt en massa genom den höjning
              som gjordes. Det är inte så konstigt, för människor som lever
              på försörjningsstöd har halkat efter i åratal och inte tagit del
              av den ekonomiska utveckling som andra har fått. Det fanns nog
              hål att stoppa i.
            </seg>
            <seg n="aa0a3b4c">
              Att man inte skulle satsa på sina barn om det blir en höjning
              tror jag är fel. Att styra pengarna så att de bara används på
              ett sätt för en viss grupp medan andra inte får något just nu
              tycker jag däremot borde vara jobbigt. Det borde ni fundera på.
            </seg>
            <seg n="665d0ea4">
              Som jag sade förut kan det vara så att ett syskon inte får något
              för att han eller hon råkar vara ett eller två år yngre. Och när
              man kommer i tonåren och faktiskt vill göra mycket ihop med sina
              kompisar finns det plötsligt ingenting alls. Det tycker jag inte
              verkar vara en bra politik. Den tycker jag skulle vara jobbig.
            </seg>
            <seg n="70f091bc">
              Det handlar i grunden om ifall vi ser alla barns behov. Det gör
              vi i Vänsterpartiet. Vi ser alla barns behov i familjer som lever
              på försörjningsstöd. Det är inte ett dugg jobbigt, utan det gör
              mig stolt.
            </seg>
            <seg n="10716763">
              Vi anser inte heller att man ska kontrollera och styra och ställa
              med dessa familjer när det gäller hur de ska använda de pengar
              som finns. Vi anser att det är ett ansvar de kan ta tillsammans
              i dialog med sina barn. Det tycker jag inte är jobbigt. Det är
              den formen av socialt arbete jag tror på. Människor ska växa.
            </seg>
          </u>
          <note type="speaker" n="b83e2c17">
            Anf. 74 HELENA BOUVENG (M) replik:
          </note>
          <u who="Q4940303" xml:id="i-53710e7613ecaab8-4" n="423c2066">
            <seg n="e577061b">
              Herr talman! Jag skulle tycka att det vore jättejobbigt om jag
              hade alla de instanser emot mig som dagligdags är ute i Sverige
              och träffar de barn och föräldrar som berörs. De är ute i verkligheten
              och möter människors vardag.
            </seg>
            <seg n="6e3924b3">
              Jag litar också på föräldrarna. Jag är fullständigt övertygad
              om att oavsett vilken familj eller vilka föräldrar det är månar
              man om sina barn, oberoende av storleken på plånboken. Jag har
              full förståelse för att man får göra tuffa prioriteringar.
            </seg>
            <seg n="80e83344">
              Vad jag tycker är extra jobbigt är de barn som tar ansvar för
              familjens ekonomi och säger till mamma: Det är inte så himla viktigt
              att jag ska spela fotboll. Jag tycker att det är ännu roligare
              att titta på tv eller spela dataspel.
            </seg>
            <seg n="22bebb65">
              Jag har träffat barn som tar ett otroligt stort ansvar. De tiger
              och är tysta och får vara utanför, inte i den gemenskap som är
              så viktig. Men jag litar på att föräldrarna gör det bästa de kan.
              De prioriteringarna tror jag dock kan bli alltför tuffa, framför
              allt för barnen.
            </seg>
            <seg n="d0cf7537">
              Jag tycker att det är lite märkligt att Eva inte ser barnens
              perspektiv i detta och att de ska fortsätta att ta det ansvaret.
              Med det här vet Pelle att man antingen kan välja att ansöka om
              3 000 kronor eller också avstå helt. Pelle behöver inte avstå
              från att gå på fotboll om han önskar det, för det påverkar inte
              mammans eller resten av familjens ekonomi.
            </seg>
            <seg n="8bb3b07a">
              Vad gäller tonåringar kan man ganska snabbt konstatera att framför
              allt idrottsrörelsen har ett jättestort problem med att väldigt
              många unga människor, runt 15–16 år, väljer att göra något annat
              som över huvud taget inte är organiserad idrott. De tycker att
              det är lite jobbigt med träningstider och att träna ett antal
              gånger. Många väljer att vara ute och springa eller göra saker
              fritt, på egen hand eller tillsammans med kompisar. Då blir fritidspengen
              inte lika nödvändig som i årskurserna 4–9. Jag tycker att det
              är en väl avvägd prioritering.
            </seg>
          </u>
          <note type="speaker" n="cfdfced2">
            Anf. 75 MARIA LUNDQVIST-BRÖMSTER (FP):
          </note>
          <note n="d8613330">
            Herr talman! Jag vill yrka bifall till förslaget i betänkandet
            och avslag på reservationerna.
          </note>
          <u who="maria_lundqvist-bromster_828c82" xml:id="i-4277f67dd2dd3e51-0" n="7c389920">
            <seg n="05058aad">
              Alla barn har rätt till en fritid. Det står i FN:s barnkonvention,
              och den har citerats av flera talare. Där skriver man att alla
              barn har rätt till vila och fritid, lek och rekreation och även
              till det kulturella och konstnärliga livet.
            </seg>
            <seg n="294aeb2d">
              Vi får absolut inte underskatta fritidens viktiga roll. Den är
              viktig för att barn ska få en gynnsam utveckling och stärka identiteten.
              Den är också viktig ur ett demokrati- och inflytandeperspektiv.
            </seg>
            <seg n="f4a54576">
              Herr talman! Vi vet också att barn i ekonomiskt utsatta familjer
              inte deltar lika regelbundet i organiserade fritidsaktiviteter
              som andra barn. Därför tycker jag och Folkpartiet att regeringen
              har gett uttryck för ett bra initiativ i propositionen. Regeringen
              föreslår att barn i årskurs 4–9 ska få en fritidspeng om de lever
              i hushåll som har fått försörjningsstöd under minst sex månader
              de senaste tolv månaderna. Kravet är alltså att barnets aktiviteter
              ska vara regelbundna och ledarledda. Högsta belopp för fritidspengen,
              som flera har sagt, ska vara 3 000 kronor per år. Beloppet ska
              täcka kostnader för bland annat medlemsavgifter, träningsavgifter,
              kursavgifter och andra kostnader som kan dyka upp, till exempel
              för materiel och utrustning, som är viktiga för att kunna delta
              i fritidsaktiviteten.
            </seg>
            <seg n="59f179ca">
              Herr talman! Barnombudsmannen har haft ett regeringsuppdrag,
              Pejling och dialog, och lyssnat på barn som har levt i ekonomiskt
              utsatta familjer. Barnen beskriver ofta att de tar ett stort ansvar
              för föräldrarnas ekonomi. Jag har själv jobbat inom socialtjänsten
              med ekonomiskt bistånd, och jag vet att det faktiskt ser ut så
              när man talar med barnen.
            </seg>
            <seg n="6cd29e47">
              Barnombudsmannen, Rädda Barnen och Stiftelsen Allmänna Barnhuset
              säger i sina remissvar att initiativet är bra och är positiva
              till förslaget.
            </seg>
            <seg n="b8fa3941">
              Utskottet föreslår i betänkandet att ett nytt kapitel ska införas
              i socialtjänstlagen. Det är viktigt att understryka att fritidspengen
              inte ska vara en del av det ekonomiska biståndet utan en fristående
              ersättning till barnen för vad fritidsaktiviteterna kostar. Den
              får inte påverka beräkningen av försörjningsstödet eller av riksnormen.
              Fritidspengen ska inte heller vara behovsprövad. Den ska helt
              enkelt vara riktad till barnets fritidsaktiviteter.
            </seg>
            <seg n="578360f2">
              Herr talman! Varför har det då fokuserats på barn i årskurserna
              4–9? När man kommer näst sist på talarlistan är det mycket som
              man får upprepa, men barn i den åldersgruppen deltar ofta i organiserade
              aktiviteter. De organiserade aktiviteterna kostar mycket pengar.
              Det är ändå glädjande att utskottet framhåller i betänkandet att
              frågan ska utvärderas efter två år för att belysa om det finns
              skäl att utöka åldersspannet. Det framgår också av betänkandet
              att andra effekter av reformen bör utvärderas.
            </seg>
            <seg n="f61a31c3">
              Herr talman! Förslaget till fritidspeng ska vara ett komplement
              till försörjningsstödet. Nu har regeringen vidtagit flera andra
              åtgärder för de barn som lever i ekonomiskt utsatta familjer med
              bland annat en höjd barndel i bostadsbidraget både 2012 och 2014,
              som har givit 975 kronor i månaden till tvåbarnsfamiljer. I januari
              2013 höjdes grundnivån i föräldraförsäkringen från 180 kronor
              till 225 kronor. År 2012 höjdes även riksnormen för äldre barn
              mellan 11 och 15 år.
            </seg>
            <seg n="34f9fa9a">
              Herr talman! Förslaget om fritidspeng, som ska börja gälla den
              1 juli 2014, är ytterligare en reform med fokus på barnperspektivet.
              Nu inväntar jag och Folkpartiet att det ska läggas fram ett förslag
              om att barnkonventionen ska införlivas i svensk lag.
            </seg>
          </u>
          <note type="speaker" n="a2541e70">
            Anf. 76 MAGNUS SJÖDAHL (KD):
          </note>
          <u who="Q10575345" xml:id="i-46ec50d411ee1cf1-0" n="52b78424">
            <seg n="d75cf035">
              Herr talman! Denna fråga har redan debatterats i kammaren ett
              flertal gånger, bland annat i interpellationsdebatter, och jag
              har noterat att även andra utskott har berört frågan. Men nu är
              vi framme vid att behandla själva utskottsbetänkandet, som bygger
              på regeringens proposition Fritidspeng för barn i hushåll med
              försörjningsstöd .
            </seg>
            <seg n="4ceaf833">
              Jag är lite överraskad över att vi inte kan få politisk enighet
              i frågan. Jag vet att så inte är fallet. Det är svårt att förstå.
              Ofta kan jag förstå invändningar från oppositionen – ja, så kan
              man tänka – men den här gången känns det krystat. Det verkar som
              att man verkligen har ansträngt sig för att hitta invändningar
              mot reformen.
            </seg>
            <seg n="a117dd6c">
              Jag samtalade häromdagen med en kvinna som dagligen arbetar med
              barn, varav många lever i familjer med knapp ekonomi. Hon tyckte
              att förslaget är en bra idé, men hon undrade om oppositionen är
              sur för att den inte har kommit på det själv och därför inte vill
              tillstyrka förslaget. Man kan undra om det är så.
            </seg>
            <seg n="e7525ee5">
              Dess bättre är prestigen inte lika stor överallt i landet. I
              min hemstad Lund införde vi fritidspeng för två år sedan med hjälp
              av kommunala pengar. Då fanns inga principiella invändningar utan
              förslaget välkomnades av alla. Jag hade hoppats på att det skulle
              vara så även i riksdagen, men här är positionerna ofta mer låsta.
            </seg>
            <seg n="83fd4728">
              Herr talman! Utifrån en kunskap om att barn som lever i ekonomiskt
              utsatta hushåll i avsevärt mindre utsträckning deltar i organiserade
              fritidsaktiviteter än vad andra barn gör har vi utarbetat ett
              konkret förslag för att komma till rätta med problemet. Det är
              föga överraskande att det förhåller sig på det sättet, men troligtvis
              måste man spara in på det som inte bedöms vara alldeles nödvändigt.
              Och det drabbar barnen, som inte får möjlighet att tillsammans
              med sina kompisar delta i simklubben, i innebandyföreningen eller
              vad det nu är de vill göra.
            </seg>
            <seg n="17a5eb6d">
              Varför tycker vi att det är viktigt att åtgärda problemet? Det
              inser de flesta: Fritiden är en betydelsefull del av barns och
              ungdomars liv. Här ges möjlighet att utveckla positiva relationer,
              uppleva gemenskap och delaktighet samt inte minst att träna sig
              att uttrycka sina åsikter och se hur samhället fungerar utanför
              skolan och hemmet. Många fritidsaktiviteter bidrar också till
              såväl förbättrad hälsa som större kunskaper.
            </seg>
            <seg n="a858a220">
              Genom förslaget ges barn i årskurs 4–9 i familjer som lever i
              ekonomisk utsatthet en möjlighet att delta i avgiftsbelagda fritidsaktiviteter.
              Det skapar delaktighet med andra barn och vuxna. Det bidrar till
              att de kan skapa ett nätverk utanför familjen. Familjen är viktig,
              men även andra sammanhang är viktiga. Andra mindre gemenskaper
              spelar en stor roll i barns och ungdomars uppväxt. Betydelsen
              av en meningsfull fritid kan knappast överskattas.
            </seg>
            <seg n="2f243847">
              Mot bakgrund av att barn och unga i familjer som får långvarigt
              försörjningsstöd är underrepresenterade i organiserade fritidsaktiviteter
              finns det starka skäl att underlätta för barnen att få en aktiv
              fritid. Det är det många som inser – tack och lov. I stort sett
              samtliga svarande remissinstanser är positiva till förslaget.
              De framhåller att det kan möjliggöra för barn som lever under
              knappa ekonomiska omständigheter att få ett rikare fritidsliv
              – precis det vi vill uppnå.
            </seg>
            <seg n="325a0bfe">
              Fritidspengen är inte en del av det ekonomiska biståndet utan
              en fristående ersättning till hushållet för de faktiska kostnaderna
              för barnens fritidsaktiviteter. Remissinstansen Bris, Barnens
              rätt i samhället, poängterar: Det är viktigt att bidraget ges
              på ett sådant sätt att det inte går att använda till något annat
              som familjen behöver. Jag säger det en gång till: Det är viktigt
              att bidraget ges på ett sådant sätt att det inte går att använda
              till något annat som familjen behöver. Bris betonar att bidraget
              ska vara destinerat till just barnens fritid. Jag delar fullt
              ut denna uppfattning.
            </seg>
            <seg n="67d30c2f">
              I fråga om vilka åldrar det ska gälla kan man absolut fundera
              på om det också skulle gälla för yngre eller äldre. Därför skrivs
              det i propositionen att en utvärdering av reformen bör genomföras
              efter två år i syfte att ta ställning till om det finns behov
              av att utöka målgruppen. Utvärderingen ska också inkludera om
              det finns målgrupper som inte använder sig av detta stöd, trots
              att man är berättigad. I så fall ska man vidta nödvändiga åtgärder
              för att reformens intentioner ska kunna uppnås. Utformningen syftar
              till en förbättring för de ekonomiskt mest utsatta barnen som
              riskerar att hamna i ett utanförskap om de inte ges möjlighet
              till delaktighet i en meningsfull fritid.
            </seg>
            <seg n="d4ad2497">
              Att ingå i ett sammanhang med andra barn och vuxna är en god
              skyddsfaktor mot att riskera att hamna i utanförskap och kanske
              i sammanhang som kan leda till kriminalitet och droganvändning.
              Det vill vi verkligen undvika.
            </seg>
            <seg n="a68299fa">
              Det har framkommit en del farhågor om att reformen skulle leda
              till utpekande av fattiga barn. Det är naturligtvis viktigt att
              det hanteras på ett sådant sätt att berörda personers integritet
              respekteras. Vanligtvis sker utbetalning av ekonomiskt bistånd
              till mottagarens bankkonto. Det bör i normalfallet göras på det
              sättet även här. I propositionen står det också att den enskildes
              sekretess och integritet måste respekteras och att det därför
              är nödvändigt att socialtjänsten i varje enskilt fall och i samråd
              med hushållet kommer överens om lämpligt utbetalningssätt.
            </seg>
          </u>
          <note n="6f681621">
            Jag yrkar bifall till förslaget i betänkandet.
          </note>
          <note type="speaker" n="6bf8a692">
            Anf. 77 MEERI WASBERG (S) replik:
          </note>
          <u who="meeri_wasberg_ebd701" xml:id="i-a22320acc0792443-4" n="30debf2c">
            <seg n="61cb2ec3">
              Herr talman! Att vi alla är för att barnen ska ha möjlighet att
              delta i olika typer av fritidsaktiviteter tror jag inte att någon
              som följer debatten behöver betvivla. Vi har bara lite olika idéer
              om hur det ska gå till.
            </seg>
            <seg n="ad1c0d58">
              Kristdemokraterna använder sig ofta av möjligheten att vurma
              för föräldrarna, för föräldrarnas kunskap när det gäller sina
              barn och för att föräldrar alltid vet vad som är bäst för sina
              barn. Därför är det intressant att fråga Kristdemokraterna hur
              det kan komma sig att just de här föräldrarna, som av olika orsaker
              tvingas söka om ekonomiskt bistånd och gå på försörjningsstöd,
              helt plötsligt inte längre kan ta beslut med sina egna barns bästa
              för ögonen. Vad är det som händer med föräldrarna den dagen de
              söker försörjningsstöd? Det är en relevant fråga. Jag tycker nämligen
              att det blir en lite dålig smak i munnen när man till just de
              här föräldrarna säger: Vi litar inte riktigt på att ni klarar
              av att sätta ert barns bästa i fokus.
            </seg>
            <seg n="f0d867f4">
              Jag skulle också vilja att Magnus Sjödahl lade sig vinn om att
              svara på den fråga som Helena Bouveng medvetet valde att inte
              svara på. Frågan handlar om vad som händer under de första sex
              månaderna. Man kanske har en aktivitet som man deltar i regelbundet,
              men någonting händer som gör att familjen måste söka om ekonomiskt
              bistånd. Vad händer då de första sex månaderna när barnet under
              det halvåret kanske tvingas att inte delta i en regelbunden aktivitet?
              Om normen i stället hade höjts på det sätt som vi föreslog hade
              det kunnat hanteras löpande.
            </seg>
          </u>
          <note type="speaker" n="caa8d775">
            Anf. 78 MAGNUS SJÖDAHL (KD) replik:
          </note>
          <u who="Q10575345" xml:id="i-46ec50d411ee1cf1-1" n="52b78424">
            <seg n="99c4c865">
              Herr talman! Som jag sade i mitt anförande – och det är allmänt
              känt – är familjen väldigt viktig för oss. Vi betonar ofta familjens
              betydelse. Men det finns också andra sammanhang, utanför familjen
              och utanför skolan, som är viktiga. Att man får andra kontaktytor,
              andra nätverk och andra gemenskaper ser vi som väldigt värdefullt.
              Därför har vi utarbetat det här förslaget som ska göra det möjligt
              för barn att få andra kontaktytor, andra sammanhang och andra
              gemenskaper att ingå i och vara delaktiga i.
            </seg>
            <seg n="6627eca0">
              Meeri Wasberg säger att hon inte tror att vi litar på föräldrar.
              När man har väldigt knapp ekonomi tvingas man naturligtvis till
              hårda prioriteringar. Och som Helena sade tidigare har det visat
              sig att det inte har haft någon påverkan på barns deltagande i
              fritidsaktiviteter att normen höjdes för några år sedan. Tyvärr
              har familjerna ansett sig nödsakade att göra andra prioriteringar.
              Precis som Bris uttalar det så klockrent i sitt remissyttrande
              är det därför viktigt att det ges på ett sådant sätt att det inte
              går att använda till något annat som familjen behöver.
            </seg>
            <seg n="b875d726">
              Vi ser ett behov. Vi ser vikten av att dessa barn kan delta i
              organiserade fritidsaktiviteter. Vi ser ett stort värde i det,
              och därför väljer vi att destinera just denna reform till det
              ändamålet.
            </seg>
          </u>
          <note type="speaker" n="dbd27d7f">
            Anf. 79 MEERI WASBERG (S) replik:
          </note>
          <u who="meeri_wasberg_ebd701" xml:id="i-a22320acc0792443-5" n="30debf2c">
            <seg n="066d9d44">
              Herr talman! Jag uppfattar det som att regeringen har ett behov
              av att framstå som den barmhärtige samariten, men inte förrän
              efter sex månader av ekonomiskt bistånd för de här barnfamiljerna.
              Då kommer fritidspengen. Den delas dock ut på ett sådant sätt
              att föräldrarna ska känna att de inte har förtroendet att kunna
              prioritera sina barns bästa. Det är stötande.
            </seg>
            <seg n="18cfcb40">
              Jag fick inget svar när det gäller de sex månaderna; det verkar
              inte vara någon som vill tala om det. Det är sant att man inte
              har kunnat utläsa någon direkt förändring sedan den senaste höjningen
              av normen. Men fundera då på hur stor den höjningen var och på
              hur länge sedan det var som normen höjdes innan dess. Hur har
              pris- och löneutvecklingen sett ut? På vilket sätt har de här
              familjerna fått möjlighet att ta del av de förbättringar som har
              skett i samhället i övrigt? Inte alls! Det är väl inte konstigt
              att det fanns hål att stoppa i när det gäller just de här pengarna?
            </seg>
            <seg n="bfe0decb">
              Om man skulle ta motsvarande mängd pengar som vi nu talar om
              och lägga dem på att höja barnpengen, barndelen i försörjningsstödet,
              håller jag det för helt uteslutet att föräldrarna inte skulle
              kunna klara av detta. Jag tror att Sveriges föräldrar, vare sig
              de går på försörjningsstöd eller inte, har möjlighet att sätta
              sina barn i fokus på ett mycket bättre sätt än vad regeringen
              klarar av.
            </seg>
            <seg n="4ec8df18">
              Det finns flera partier i den borgerliga regeringen som talar
              om vikten av att införa barnkonventionen som svensk lag. Vi har
              haft möjlighet att debattera och votera om detta i kammaren. Ännu
              har detta inte hänt, trots att det finns en majoritet för det
              i kammaren. Regeringen har ändå inte släpat fram ett förslag till
              riksdagen.
            </seg>
            <seg n="96a8c3c0">
              Jag ska dock ge Magnus Sjödahl möjlighet att svara på några av
              frågorna i sin sista replik.
            </seg>
          </u>
          <note type="speaker" n="41b2fabb">
            Anf. 80 MAGNUS SJÖDAHL (KD) replik:
          </note>
          <u who="Q10575345" xml:id="i-e8fdefb32d97b892-0" n="52b78424" next="i-17e98f0772d40fa5-0">
            <seg n="ad8be685">
              Herr talman! När det gäller barnkonventionen är Kristdemokraterna
              tydliga: Vi vill ha den som svensk lag.
            </seg>
            <seg n="e994629c">
              På vilket sätt försäkrar vi oss om att en generell höjning av
              barndelen går till det som vi vill uppnå med reformen? Det kan
              vi inte göra på annat sätt än att utforma det som vi föreslår.
              Vi ser ett behov, och vi ser ett stort värde av att barn som lever
              i ekonomiskt utsatta familjer ges möjlighet att delta regelbundet
              i organiserade fritidsaktiviteter. Det är det behovet vi ser,
              och det är det behovet vi vill åtgärda med detta förslag. Därför
              har vi utformat det på ett sätt som gör att pengarna inte ska
              användas till något annat, vilket jag kan se en risk för. När
              man lever i ekonomisk utsatthet och har det knapert varje månad
              finns det naturligtvis en risk att man gör andra prioriteringar.
            </seg>
            <seg n="a90fc4b7">
              Vi ser dock ett stort värde i att barn inte ska hamna i utanförskap.
              Vi ser ett stort värde i att man deltar tillsammans med andra
              i organiserade fritidsaktiviteter. Därför lägger vi förslaget.
              Vi ser det som det absolut bästa sättet att försäkra oss om att
              uppnå det som vi vill uppnå, det vill säga större delaktighet
              för alla barn.
            </seg>
          </u>
          <note n="116e5571">
            Överläggningen var härmed avslutad.
          </note>
          <note n="95408642">
            Ajournering
          </note>
          <note n="1672b5a1">
            Kammaren beslutade kl. 14.49 på förslag av andre vice talmannen
            att ajournera förhandlingarna till kl. 15.30 då votering skulle
            äga rum.
          </note>
          <u who="Q10575345" xml:id="i-17e98f0772d40fa5-0" n="52b78424" prev="i-e8fdefb32d97b892-0">
            <seg n="c7faba51">
              Återupptagna förhandlingar
            </seg>
            <seg n="af611354">
              Skriftligt svar på följande fråga hade kommit in:
            </seg>
          </u>
          <note n="33a9c474">
            Förhandlingarna återupptogs kl. 15.30.
          </note>
          <note n="827e1634">
            15 § Beslut om ärenden som slutdebatterats den 9 maj
          </note>
          <note n="204f2ed8">
            Punkt 1
          </note>
          <note n="6b9564d7">
            Punkt 2
          </note>
          <note n="b818a2f0">
            Punkt 5
          </note>
          <note n="b2a90b17">
            Punkt 9
          </note>
          <note n="a200c2a8">
            Punkt 13
          </note>
          <note n="b0397984">
            Punkt 16
          </note>
          <note n="5bac5e03">
            Punkt 18
          </note>
          <note n="4d302c58">
            Övriga punkter
          </note>
          <note n="7bd4c37f">
            16 § Beslut om ärenden som slutdebatterats den 26 maj
          </note>
          <note n="204f2ed8">
            Punkt 1
          </note>
          <note n="2e5144a7">
            Punkt 3
          </note>
          <note n="b818a2f0">
            Punkt 5
          </note>
          <note n="1de48176">
            Punkt 7
          </note>
          <note n="4d302c58">
            Övriga punkter
          </note>
          <note n="6b9564d7">
            Punkt 2
          </note>
          <note n="c9e6abfe">
            Punkt 6
          </note>
          <note n="4d302c58">
            Övriga punkter
          </note>
          <note n="204f2ed8">
            Punkt 1
          </note>
          <note n="6b811eb6">
            Punkt 4
          </note>
          <note n="b818a2f0">
            Punkt 5
          </note>
          <note n="4d302c58">
            Övriga punkter
          </note>
          <note n="33fd1c66">
            17 § Beslut om ärenden som slutdebatterats vid dagens sammanträde
          </note>
          <note n="204f2ed8">
            Punkt 1
          </note>
          <note n="6b9564d7">
            Punkt 2
          </note>
          <note n="2e5144a7">
            Punkt 3
          </note>
          <note n="6b9564d7">
            Punkt 2
          </note>
          <note n="4d302c58">
            Övriga punkter
          </note>
          <note n="2e5144a7">
            Punkt 3
          </note>
          <note n="b818a2f0">
            Punkt 5
          </note>
          <note n="0a461e24">
            Punkt 11
          </note>
          <note n="4d302c58">
            Övriga punkter
          </note>
          <note n="204f2ed8">
            Punkt 1
          </note>
          <note n="6b9564d7">
            Punkt 2
          </note>
          <note n="2e5144a7">
            Punkt 3
          </note>
          <note n="37d65ca9">
            18 § Bordläggning och beslut om förlängd motionstid
          </note>
          <note n="3cf501ab">
            Följande dokument anmäldes och bordlades:
          </note>
          <note n="41b7f16f">
            Kammaren biföll talmannens förslag att motionstiden för skr.
            2013/14:233 Åtgärdsplanering för transportsystemet 2014–2025 skulle
            förlängas till och med onsdagen den 4 juni.
          </note>
          <note n="e8f14ebd">
            19 § Anmälan om frågor för skriftliga svar
          </note>
          <note n="15df64ac">
            Följande frågor för skriftliga svar hade framställts:
          </note>
          <note n="428b9a0c">
            den 26 maj
          </note>
          <note n="d07b05fb">
            Anders Karlsson
          </note>
          <note n="57c5ef0c">
            Jasenko Omanovic
          </note>
          <note n="d07b05fb">
            Anders Karlsson
          </note>
          <note n="d07b05fb">
            Anders Karlsson
          </note>
          <note n="92a2ab7c">
            20 § Anmälan om skriftligt svar på fråga
          </note>
          <note n="a0253f68">
            den 28 maj
          </note>
          <note n="1da8ed32">
            Hannah Bergstedt
          </note>
          <note n="b363ba7f">
            21 § Kammaren åtskildes kl. 15.56.
          </note>
          <note n="915cf135">
            Förhandlingarna leddes
          </note>
          <note n="7cc4c4b8">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
