<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--13</head>
          <docDate when="2013-10-16">2013-10-16</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:13
          </note>
          <note>
            Onsdagen den 16 oktober
          </note>
          <note>
            Kl. 09:00 - 22:37
          </note>
          <note>
            1 § Partiledardebatt
          </note>
          <note type="speaker">
            Anf. 1 MIKAEL DAMBERG (S):
          </note>
          <note>
            Herr talman! Svenska folket tror inte så mycket på mirakel. Vår
            fantastiska produktivitet, vår konkurrenskraft, vår historiska
            förmåga att kombinera ekonomiskt välstånd med världens mest jämlika
            samhälle har kommit ur hårt arbete och samarbete. Vi vet att Sveriges
            framgångar inte är en slump. Framgång beror på att svenska exportföretag
            är mer produktiva och mer innovativa. Det bygger på att vi än
            så länge gör ett mer avancerat jobb i Sverige så att vi kan sälja
            dyrare på världsmarknaden.
          </note>
          <note>
            Men det här kan förändras. Då kan vi inte längre upprätthålla
            den höga levnadsstandard och den välfärd som vi i dag tar för
            givna.
          </note>
          <note>
            World Economic Forum visar en vikande trend för Sverige. Från
            att ha haft näst bäst konkurrenskraft i världen har Sverige halkat
            ned ett antal pinnhål till plats nummer sex. Konkurrenskraft är
            något som det tar lång tid att bygga upp, men det går väldigt
            snabbt när man halkar nedåt.
          </note>
          <note>
            Då duger det inte med en regering som gång på gång väljer bort
            satsningar på de nya jobben och en bättre utbildning. Då duger
            det inte att skjuta upp viktiga investeringar på framtiden. Och
            då duger det definitivt inte med en statsminister som säger att
            svensk industri är slut eller, för att använda hans egna ord,
            basically gone.
          </note>
          <note>
            Om mindre än ett år är det dags för svenska folket att välja
            väg. Jag ser fram emot det valet, för jag tror att väljarna har
            tröttnat på en regering som varje gång den har chansen väljer
            ännu en ny skattesänkning i stället för att investera i det som
            bygger Sverige starkt. Det är det den här debatten kommer att
            handla om i dag. Ska vi investera i skolan, i jobben och i en
            stark välfärd, eller ska vi fortsätta att låna till kortsiktiga
            skattesänkningar för dem som redan tjänar mest i vårt land?
          </note>
          <note>
            Men Moderaterna kommer som vanligt att vilja prata om allt annat
            än den höga arbetslösheten. De kommer att vilja siffertricksa.
            De kommer att prata mer om oss än om sin egen politik. Det mest
            konkreta försöket till nytänkande från Moderaterna är annars att
            Moderaterna har skaffat sig en ny logga – igen.
          </note>
          <note>
            Herr talman! Jag talar med många föräldrar och lärare som är
            oroliga för barnen i skolan. De vittnar om en skola som brottas
            med problem, som alltmer drar isär och där staten subventionerar
            läxhjälp för ett fåtal som har råd medan resten lämnas efter.
            Det är en utveckling som är ohållbar.
          </note>
          <note>
            Jag hade nog inte stått här om jag inte hade gått i en bra skola,
            Bergshamraskolan i Solna. I dag går mina barn i samma skola. Mycket
            har förändrats till det bättre under de här åren, men något annat
            har också hänt. Min dotter fick snabbt lära sig ordet inköpsstopp
            i skolan. Det var 30 elever på en lärare. Men så finns det fortfarande
            de som säger att det inte spelar någon roll hur stora klasserna
            är i skolan. De kan inte ha träffat många lärare. De kan inte
            ha träffat många av de föräldrar som är oroade för skolan. De
            kan heller inte ha läst på om den senaste skolforskningen.
          </note>
          <note>
            Nyckeln till skolans framgångar är engagerade och kunniga lärare
            som kan fokusera på undervisningen och möta barnen i klassrummet.
            Vår roll som politiker borde vara att ge lärarna de bästa möjliga
            förutsättningarna att göra just detta.
          </note>
          <note>
            Därför tänker Socialdemokraterna minska de stora klasserna med
            fem barn, investera i lärarna, minska administrationen och framför
            allt bedriva en långsiktig skolpolitik. Sveriges lärare behöver
            arbetsro, och våra barn och unga behöver framtidstro.
          </note>
          <note>
            Men regeringen väljer gång på gång bort skolan. I den budget
            som ligger på riksdagens bord lägger man 20 gånger mer på skattesänkningar
            än på skolan. Det är fel prioritering!
          </note>
          <note>
            Vi socialdemokrater är tydliga: Det är skolans tur nu .
          </note>
          <note>
            Herr talman! Arbetslöshet är alltid ett enormt slöseri. Den är
            dyr för de enskilda, kostsam för nära och kära men också en förlust
            för oss alla, för hela samhället. Det som kostar oss mest är den
            förlorade potentialen, att vi inte tar till vara alla människors
            vilja och förmåga till arbete. Därför har vi socialdemokrater
            satt upp ett mål som är viktigare än alla andra: Sverige ska ha
            lägst arbetslöshet i EU år 2020.
          </note>
          <note>
            För att lyckas krävs fokus och samarbete för att svenska företag
            ska kunna växa och anställa fler.
          </note>
          <note>
            För att lyckas behöver Sverige en aktiv näringspolitik som gör
            att företag efterfrågar mer personal. Det gör de bara om de är
            framgångsrika med att sälja sina varor och tjänster både här hemma
            och på en global marknad.
          </note>
          <note>
            För att lyckas måste Sverige satsa på innovationer och samverkan.
            Vi ska vara världsledande på att omvandla nya idéer till nya produkter.
            Men Sverige ska också se till att människor får den utbildning
            och den omskolning som krävs för att de ska kunna ta de nya jobb
            som växer fram.
          </note>
          <note>
            Vi socialdemokrater tänker stoppa ungdomsarbetslösheten, med
            insatser från dag ett men också ett löfte att ingen ung människa
            ska behöva gå långtidsarbetslös. Inom 90 dagar ska unga människor
            i jobb, i studier eller i praktik. För tiotusentals ungdomar i
            vårt land innebär det här ungdomslöftet en jobbigare morgon men
            ett mycket bättre liv.
          </note>
          <note>
            Herr talman! Vi socialdemokrater har gjort en resa. Vi har lärt
            oss mycket efter två valnederlag. Vi har utvecklat vår politik
            på område efter område för att möta Sveriges framtidsutmaningar.
            Tack vare det vill vi vara motorn i svensk politik. Vi kommer
            att fortsätta framåt, och vi kommer att fortsätta dra den här
            regeringen efter oss.
          </note>
          <note>
            I dag presenterar jag ännu ett jobbförslag från vår sida: Korta
            vägen till jobb för nyanlända akademiker. Det handlar om att angripa
            ett enormt slöseri med människors kompetens och förmåga som präglar
            Sverige av i dag. Trots den historiskt höga arbetslösheten skriker
            många arbetsgivare efter personal med rätt kompetens. Det saknas
            ingenjörer, det saknas lärare, det saknas förskollärare, det saknas
            tekniker. Därför är det ett obegripligt slöseri att så många invandrade
            akademiker antingen saknar jobb eller har yrken långt under sin
            kunskapsnivå.
          </note>
          <note>
            Det finns flera bra lokala tillfälliga projekt i Sverige för
            att försöka råda bot på det. Ett är Korta vägen. Ett annat är
            Nationell matchning i Södertälje som jag besökte förra veckan.
            Där träffade jag Maj, en läkare med erfarenhet från Irak. Hon
            har på sätt och vis haft tur. Hon har fått läsa svenska för akademiker,
            varit ute på yrkeskompetensbedömning och är nu redo att börja
            jobba på ett sjukhus eller på en vårdcentral.
          </note>
          <note>
            När Sverige har brist på många yrkesgrupper, varför finns det
            då ingen långsiktig permanent verksamhet i Sverige där vi samordnar
            de bästa insatserna och gör steget in på arbetsmarknaden för Maj
            och andra med hennes erfarenhet så kort som möjligt?
          </note>
          <note>
            Det behövs tydlig information, validering av utländska betyg,
            kompletterande kurser och bättre matchning. Sverige har inte råd
            att fortsätta slösa med människors erfarenhet och kompetens.
          </note>
          <note>
            Herr talman! Jag älskar att vara ute i naturen soliga höstdagar.
            Det är något särskilt med en klarblå himmel och alla fina höstfärger.
            Förra helgen gav sig hela familjen ut i skogen för att plocka
            svamp. Men efter flera timmar låg det bara en enda liten kantarell
            i botten på min svampkorg. Det kändes så där. Jag hade kunnat
            skylla på att det är ovanligt torrt i skogen i år, för det är
            det. Jag hade kunnat skylla på att vi nog var i fel skog, men
            ingen av de bortförklaringarna skulle kunna förklara varför resten
            av familjen kom hem med fulla svampkorgar.
          </note>
          <note>
            Visst har Europa genomlidit en finanskris, men det förklarar
            inte varför just Sverige har klarat arbetslösheten sämre än jämförbara
            länder. Hur kommer det sig, Fredrik Reinfeldt, att din jobbkorg
            fortfarande är så tom?
          </note>
          <note>
            Herr talman! Avslutningsvis handlar politik inte bara om budgetposter
            och reformförslag. För mig handlar valet också om värderingar,
            om vad som är viktigt i livet och om varför jag är så stolt över
            att bo och leva i Sverige. Men jag tror inte att jag är ensam
            om att känna att någonting av det som har gjort Sverige unikt
            håller på att gå sönder. Jag menar att det är dags att Sverige
            tar en annan riktning. Vi ska välja en framtid där vi både ställer
            krav på varandra och hjälps åt, en framtid där konkurrenskraft
            och anständighet går hand i hand. Det är dags för förändring,
            herr talman.
          </note>
          <note type="speaker">
            Anf. 2 Statsminister FREDRIK REINFELDT (M) replik:
          </note>
          <note>
            Herr talman! Jag ska strax, i mitt anförande, berätta lite om
            vad vi har gjort under de år vi har regerat Sverige.
          </note>
          <note>
            Hur många minuter vi än ger Mikael Damberg kommer han aldrig
            fram till vad som står i Socialdemokraternas partimotion. Det
            är trots allt utifrån den de tänker regera Sverige. Han hann inte
            berätta att de tänker öka skatterna med 30 miljarder och bland
            annat tredubbla skatten på att anställa unga under 23. Vägen in
            i arbetsmarknaden var vägen in i skatteväggen.
          </note>
          <note>
            De 30 miljarderna ska finansiera 8 miljarders utbyggnad av transfererings-
            och bidragssystem. Man ska höja taken i a-kassan och sjukförsäkringen,
            höja ersättningsnivån, ta bort den bortre parentesen i sjukförsäkringen
            och ta bort andra sjuklöneveckan – detta i ett läge där vi redan
            har stegrad sjukfrånvaro på den korta sidan. De tänker riva upp
            det vi har gjort för att hålla ordning på den långsiktiga sjukfrånvaron.
          </note>
          <note>
            Mikael Damberg säger skola. Socialdemokraterna kommer med denna
            politik att tvingas administrera växande utanförskap – då är vi
            tillbaka där vi började.
          </note>
          <note>
            8 miljarder ska användas för utbyggd arbetsmarknadspolitik av
            gammalt snitt. Den är prövad, utvärderad och bevisad ha för låg
            kvalitet för att göra jobbet. Det är vad som står i Socialdemokraternas
            budget. Det är vad de aldrig berättar. Mikael Dambergs upplägg
            är att hela vägen fram till valrörelsen chansa på att ingen ska
            läsa, ingen ska granska och ingen ska gå igenom vad de egentligen
            föreslår.
          </note>
          <note>
            Hur kan ökade skatter med 30 miljarder, som finansierar utbyggd
            bidrags- och transfereringspolitik och gammal AMS-politik, leda
            till nya jobb?
          </note>
          <note type="speaker">
            Anf. 3 MIKAEL DAMBERG (S) replik:
          </note>
          <note>
            Herr talman! För ett år sedan stod Fredrik Reinfeldt här och
            kallade vårt förslag om att göra a-kassan billigare för bidrag.
            När han själv genomför reformen i år kallar han det för jobbpolitik.
            Det är en flexibel användning av svenska språket.
          </note>
          <note>
            I vår budget redovisar vi vad vi vill göra för att investera
            i de nya jobben. Jag talade om det i mitt anförande. Vi redovisar
            hur vi vill satsa på skolan genom att investera i mindre klasser
            och bättre lärare. Vi investerar i 16 000 nya högskoleplatser
            så att ungdomar kan studera vidare och svensk industri få bättre
            konkurrenskraft. Vi investerar i ett ungdomslöfte som gör att
            unga människor inte ska gå långtidsarbetslösa.
          </note>
          <note>
            Vi redovisar vår politik, men verkligheten är statsministerns
            största fiende. För det är inte så. Om regeringen hade lyckats
            med sin politik hade arbetslösheten inte varit högre än den var
            när han tillträdde. Då kanske man borde vara lite mer ödmjuk,
            herr statsminister, och fundera på om alla de där skattesänkningarna
            var optimala. Kan vi göra någonting bättre för skattepengarna,
            mer effektivt, så att vi får både en bättre skola och en bättre
            jobbpolitik?
          </note>
          <note>
            Jag kommer ihåg 2005, då Fredrik Reinfeldt sade: Varje utebliven
            skattekrona är en utebliven satsning på skolan eller sämre mat
            på äldreboendet. Om jag tittar på statsministerns budget för i
            år ser jag att detta stämmer. Det blå här på pappret är att han
            lånar till skattesänkningar. Den lilla svarta pilen – jag vet
            inte om ni ser den – är regeringens skolsatsning. Statsministern
            lånar tjugo gånger mer till skattesänkningar än vad han lägger
            på skolsatsningar. Det är fel prioritering, herr statsminister.
            Det är fel politik för Sverige framöver. Sverige behöver en ny
            riktning.
          </note>
          <note type="speaker">
            Anf. 4 Statsminister FREDRIK REINFELDT (M) replik:
          </note>
          <note>
            Herr talman! Tiden tog slut för Mikael Damberg så han glömde
            berätta att det som de är emot i höst är de sedan för i vår. Då
            kommer de att tycka att det var ett bra förslag, och då vill de
            inte ta bort den skattelättnad vi gör för vanligt folk. Det är
            den moderna socialdemokratin: Vi är emot allting tills det är
            genomfört, då har vi ändrat oss.
          </note>
          <note>
            Låt mig gå tillbaka till vad jag nu sade. Er budget säger något
            annat. Vi har läst den, Mikael Damberg. Tekniken är att ingen
            i Sverige ska läsa den, att ingen ska gå igenom den och att ingen
            ska granska den. 30 miljarder i ökade skatter. Den är framför
            allt inriktad på att göra det dyrare att anställa unga – en tredubbling
            av arbetsgivaravgiften för att anställa någon under 23 – och på
            höjning av inkomstskatter för att finansiera transfererings- och
            bidragsutbyggnad med 8 miljarder – 8 miljarder i utbyggd AMS-politik,
            som är utvärderad och har dålig kvalitet.
          </note>
          <note>
            Det är kärnan i vad Socialdemokraterna vill göra med Sverige.
            Då har jag ännu inte börjat berätta vad Miljöpartiet och Vänsterpartiet
            tänker göra därtill. De ord Mikael Damberg använder är vackra.
            De motsvarar dock inte vad som står i Socialdemokraternas motion,
            och det är utifrån den de tänker försöka regera Sverige.
          </note>
          <note type="speaker">
            Anf. 5 MIKAEL DAMBERG (S) replik:
          </note>
          <note>
            Herr talman! Det är fascinerande hur statsministern vill göra
            en jättestor sak av att oppositionen inte vill riva upp precis
            varenda del av regeringens politik. Han får titta lite i backspegeln.
            Moderaterna var emot varenda gång barnbidraget höjdes – tre gånger
            när vi regerade Sverige förra gången. Ni gick inte till val på
            att sänka barnbidraget. Ni var emot förbättringar av föräldraförsäkringen.
            Ni gick inte till val på att försämra föräldraförsäkringen. När
            man talar om moral ska man inte skaffa sig en dubbelmoral i politiken.
          </note>
          <note>
            En sak av det statsministern har refererat till är sann: Vi kommer
            inte att höja skatten för vanliga löntagare och människor som
            tjänar upp till 60 000 kronor i månaden. Det är ett bra besked
            som svenska folket vet om.
          </note>
          <note>
            Däremot tar vi bort en del av de skatteundantag ni har infört,
            som inte har skapat några nya jobb. Då är vi tillbaka vid att
            om allt hade fungerat med er politik hade inte ungdomsarbetslösheten
            varit rekordhög. Då hade inte långtidsarbetslösheten tredubblats.
            Då vore det väl inte så att 400 000 människor gick arbetslösa
            i vårt land. Det är dags för förändring.
          </note>
          <note type="speaker">
            Anf. 6 Utbildningsminister JAN BJÖRKLUND (FP) replik:
          </note>
          <note>
            Herr talman! Finland gör det. USA gör det. Storbritannien gör
            det. Frankrike gör det. De funderar intensivt på hur den energiförsörjning
            de har ska förändras när de kärnkraftverk som byggdes på 60-talet
            och 70-talet måste fasas ut av åldersskäl. Alla dessa länder har
            kommit fram till att det behövs nya moderna kärnkraftsreaktorer
            av två skäl: för det första för att rädda jobb, tillväxt, sysselsättning
            och välfärd i länderna och för det andra för att klimatutsläppen
            inte ska öka.
          </note>
          <note>
            Vi ser länder som väljer en annan väg, som Tyskland, som lägger
            ned sin kärnkraft. De tvingas nu öppna nya kolkraftverk stup i
            kvarten, med stora utsläpp och kraftigt höjda energipriser i Tyskland.
          </note>
          <note>
            Vad ska Sverige göra? Vilken väg ska vi välja? Det är valet nästa
            år som kommer att avgöra det. Vi har redovisat från Alliansen.
            Efter årtionden av oenighet har vi inom Alliansen enats om en
            energipolitik där vi bygger ut förnybara energikällor som aldrig
            förr men också erkänner att det inte kommer att räcka. Kärnkraften
            ger oss ungefär 40 procent av vår elförsörjning, och det finns
            ingen chans att de förnybara, nya energikällorna kan räcka för
            att ersätta detta.
          </note>
          <note>
            Problemet börjar bli lite akut. Även om det tar 10–15 år innan
            de nuvarande reaktorerna har tjänat ut måste beslut om nya reaktorer
            – om vi ska ha det – fattas de allra närmaste åren, eftersom det
            tar så lång tid att bygga och uppföra dem.
          </note>
          <note>
            Magdalena Andersson säger i en intervju i Dagens Industri den
            11 september att Socialdemokraternas linje är glasklar, att kärnkraften
            ska avvecklas. Detta har gjort många bekymrade. LO och IF Metall
            menar att det leder till massarbetslöshet i Sverige om man går
            in på den vägen.
          </note>
          <note>
            Mikael Damberg! Kan du lova att Magdalena Andersson har fel?
            Kan du lova att ni ser till att vi har en trygg energiförsörjning
            också i framtiden?
          </note>
          <note type="speaker">
            Anf. 7 MIKAEL DAMBERG (S) replik:
          </note>
          <note>
            Herr talman! Man skulle kunna börja med att vända på frågan:
            Har du talat med Centerpartiet? Det blir lite komplicerat, när
            Centerpartiet på sin stämma har sagt att man ska avveckla kärnkraften
            inom en generation och Folkpartiet säger Vi har en uppgörelse
            nu mellan de borgerliga partierna som innebär att vi ska bygga
            jättemycket ny kärnkraft och Centerpartiet säger Den ska avvecklas.
          </note>
          <note>
            Det säger väl någonting om att energipolitiken i Sverige är misskött.
            Det är klart att energipolitik inte kan byggas på att fyra partier
            i minoritet i Sveriges riksdag låser in sig i ett rum och gör
            en energiöverenskommelse där ett parti säger Här ska byggas mycket
            ny kärnkraft och ett av de borgerliga partierna säger Nej, kärnkraften
            ska avvecklas. Det håller inte ihop.
          </note>
          <note>
            Det skulle behövas ett blocköverskridande samarbete inom energipolitiken
            som är långsiktigt. Det skulle svensk industri tjäna på. Det skulle
            elkonsumenter förstå vad det innebär, att det politiska systemet
            har en långsiktig plan för detta.
          </note>
          <note>
            Vi socialdemokrater är väldigt tydliga. Det är ingen ny position
            som vi har. Den innebär att vi ska satsa på förnybara energikällor,
            att vi ska satsa på att energieffektivisera och på så sätt fasa
            ut kärnkraften på lång sikt. Men det får inte innebära att vi
            äventyrar sysselsättning och jobb i Sverige.
          </note>
          <note>
            Om du ändå ska fortsätta diskussionen om energiomställningen
            kanske du kan passa på att ge svar om regeringens ansvar i Nuonaffären,
            som innebär att Vattenfall har gjort den kanske sämsta affären
            någonsin i svensk affärshistoria som nu försvårar Sveriges möjligheter
            att ställa om energisystemet.
          </note>
          <note type="speaker">
            Anf. 8 Utbildningsminister JAN BJÖRKLUND (FP) replik:
          </note>
          <note>
            Herr talman! Jag tror att alla hörde att Mikael Damberg nogsamt
            undvek att svara på själva frågan som ställdes, nämligen var Socialdemokraterna
            står i kärnkraftsfrågan. Det var allt annat, och det var om andra
            partier.
          </note>
          <note>
            Alliansen har en överenskommelse. Annie Lööf kommer att bekräfta,
            om du ställer frågorna. Vi är överens om att kärnkraft kommer
            att få byggas ut i Sverige på marknadsmässiga villkor – det ingår
            i överenskommelsen. Och vi bygger ut förnybara energikällor. Men
            ni, Mikael Damberg, har en djup oenighet mellan de tre rödgröna
            partierna men också inom ert eget parti, och därför vägrar ni
            att tala om för väljarna vad ni står för.
          </note>
          <note>
            Det var Tage Erlander, Olof Palme och Ingvar Carlsson som byggde
            ut den svenska kärnkraften i ett ansvar för Sverige, i ett ansvar
            för jobb och sysselsättning. Det var Socialdemokraterna och Folkpartiet
            som gemensamt i Linje 2 sade att jobb, sysselsättning och välfärd
            går före en snabb avveckling av kärnkraften. Vindkraften byggs
            ut nu, Mikael Damberg, men vi behöver också kärnkraft.
          </note>
          <note>
            Vi tillåter kärnkraft. Vi bygger vindkraft. Men ni bygger luftslott.
          </note>
          <note type="speaker">
            Anf. 9 MIKAEL DAMBERG (S) replik:
          </note>
          <note>
            Herr talman! Jag tror att de allra flesta som lyssnar på den
            här debatten, inte minst svensk industri, märker att energipolitiken
            i Sverige, ett litet land, kanske är viktigare än något slags
            politiskt käbbel och pajkastning. Kanske borde de politiska partierna
            ta sig samman i Sveriges riksdag över de politiska blockgränserna
            för att diskutera hur en långsiktig plan för att både utveckla
            alternativ och fasa ut kärnkraftsberoendet i Sverige ska göras.
          </note>
          <note>
            Vi är glasklara: Kärnkraften är viktig i Sveriges energisystem,
            och det kommer den att vara under väldigt lång tid framöver. Men
            vi ska göra investeringar i grön energi, vi ska göra investeringar
            i besparingar i energisystemet, och vi ska använda Vattenfall
            som ett bolag som faktiskt driver omställningen av energisystemet.
          </note>
          <note>
            Om det borde svenska politiska partier kunna diskutera och nå
            en blocköverskridande överenskommelse. Centerpartiet vill fortfarande
            avveckla kärnkraften.
          </note>
          <note type="speaker">
            Anf. 10 Näringsminister ANNIE LÖÖF (C) replik:
          </note>
          <note>
            Herr talman! Socialdemokraterna pratar sig ofta varma om arbetsmarknaden
            för unga och kvinnor. Men det tar inte många minuter efter att
            man har börjat läsa i deras budgetmotion förrän man inser att
            det är en riktig bluffpolitik. Det är en fejkad jämställdhetsprofil
            och straffskatter på unga.
          </note>
          <note>
            150 000 unga människor arbetar under ett år inom branschen hotell,
            restaurang och besöksnäring. Det gör den sektorn till en av Sveriges
            allra största ungdomsarbetsgivare.
          </note>
          <note>
            Nu föreslår den samlade oppositionen att det ska bli tre gånger
            så dyrt med arbetsgivaravgiften för de riktigt unga. Visita, som
            är branschorganisationen för besöksnäringen, säger att det innebär
            en kostnadssmäll på 1,5 miljarder, vilket motsvarar tusentals
            arbeten för unga människor.
          </note>
          <note>
            Som om det inte vore nog vill Socialdemokraterna dessutom dubblera
            restaurangmomsen – för samma ungdomsarbetsgivare. Sedan den sänkta
            momsen infördes har över 10 000 jobb skapats i branschen.
          </note>
          <note>
            Nästa släng av sleven får kvinnorna. Hälften av alla kvinnor
            arbetar inom offentlig sektor. Alliansregeringen har öppnat vägar
            för en bredare arbetsmarknad för kvinnor, med flera alternativ
            och möjligheter till att byta arbetsgivare och därmed komma upp
            i lön. Faktum är att fyra av tio vårdföretag leds av kvinnor och
            att fyra av fem medarbetare är kvinnor.
          </note>
          <note>
            Nu vill Socialdemokraterna begränsa möjligheten för dessa kvinnor
            att arbeta och att driva företag. Det är 120 000 anställda. Dessutom
            har vi en socialdemokratisk jämställdhetspolitik som innebär att
            man har kvar subventionen på männens ROT men halverar kvinnornas
            RUT.
          </note>
          <note>
            Jag har en fråga till Mikael Damberg: Vad har Socialdemokraterna
            egentligen mot unga och kvinnor?
          </note>
          <note type="speaker">
            Anf. 11 MIKAEL DAMBERG (S) replik:
          </note>
          <note>
            Herr talman! Om man återgår till regeringens budget kan man se
            hur fördelningsprofilen är i budgeten. Det står i svart på vitt.
            Den gynnar män före kvinnor. När det gäller jämställdhet har regeringen
            inget jättefint track record att visa upp för svenska folket.
          </note>
          <note>
            När det handlar om ungdomar tycker jag kanske att man skulle
            nyansera debatten en aning och fundera över om alla ungdomar är
            likadana, om de är precis likadana allihop. Är det så att alla
            ungdomar har svårt att få jobb i dag? Nej, har du pluggat på Handelshögskolan
            eller Karolinska Institutet får du jobb – det kan jag garantera.
            Däremot finns det i dag – efter alla era skattesänkningar – en
            grupp ungdomar på svensk arbetsmarknad som inte får jobb, och
            den gruppen växer. Det är långtidsarbetslösa ungdomar som inte
            får fotfäste på arbetsmarknaden, som inte kommer in och får jobb.
          </note>
          <note>
            Då tycker vi: När man har prövat er politik i sju år och det
            inte riktigt fungerar, då kanske man ska tänka till: Oj, det gav
            inte de resultat som vi hade hoppats på. Låt oss göra det på ett
            smartare sätt! Låt oss investera i de ungdomar som inte får de
            här jobben! Låt oss införa en garanti som innebär att unga människor
            faktiskt får ett jobb, en studieplats eller praktik inom 90 dagar
            om man inte kommer in på arbetsmarknaden på annat sätt! Det är
            ett smartare sätt att använda skattepengar.
          </note>
          <note>
            Ni smetar ut skattesänkningarna på allt. Vi riktar insatserna
            till de ungdomar som behöver komma in på arbetsmarknaden. Jag
            tror att det är en smartare politik, och därför har vi föreslagit
            den.
          </note>
          <note type="speaker">
            Anf. 12 Näringsminister ANNIE LÖÖF (C) replik:
          </note>
          <note>
            Herr talman! Socialdemokraterna verkar vara väldigt långt bort
            från vanligt folk. Jag fick ett mejl från Erland och Cecilia.
            De driver ett landsbygdsföretag som heter Humlalyckan, som ligger
            i Sösdala i Skåne. De skriver i mejlet till mig:
          </note>
          <note>
            För vår del skulle förslaget med höjd restaurangmoms och full
            arbetsgivaravgift för unga betyda närmare 180 000 kronor i ytterligare
            skattebelastning på vårt företag. Det är i stort sett hela vår
            vinstmarginal på 5 procent av omsättningen, och då har vi inte
            tagit ut någon egen lön.
          </note>
          <note>
            De fortsätter att berätta om restaurangmomsen och den dubbelstöt
            som de är oroliga för, att Socialdemokraterna kommer att slå undan
            benen för dem.
          </note>
          <note>
            Ni straffbeskattar ungas jobb. Ni slår undan benen för kvinnors
            jobb. Jag frågar igen, Mikael Damberg: Vad har ni emot unga och
            kvinnor?
          </note>
          <note type="speaker">
            Anf. 13 MIKAEL DAMBERG (S) replik:
          </note>
          <note>
            Herr talman! Det är inte under en socialdemokratisk regering
            som vi har sett att långtidsarbetslösheten nu har tredubblats,
            att ungdomar hamnar väldigt mycket i kläm och att era insatser
            inte biter. Då måste man tänka om och göra något smartare än i
            dag, och då måste man också prioritera.
          </note>
          <note>
            Vi prioriterar det som bygger de nya jobben, framtidsinvesteringar
            i samverkansprogram när det gäller Life Science, som handlar om
            klimatutmaningen, om innovationsfonder, om riskkapital och om
            sjuklöneveckan, Annie Lööf. Det handlar om landsbygdsprogrammet,
            om hur man utvecklar näringslivet i hela Sverige.
          </note>
          <note>
            Centerns kris kan inte sammanfattas tydligare än att Socialdemokraterna
            just nu driver Centerpartiets två viktigaste förslag i budgetförhandlingarna,
            nämligen att slopa sjuklöneveckan och att slå vakt om landsbygdsprogrammet.
            Det krävs uppenbarligen en socialdemokratisk regering för att
            genomföra Centerpartiets politik.
          </note>
          <note type="speaker">
            Anf. 14 JIMMIE ÅKESSON (SD) replik:
          </note>
          <note>
            Herr talman! Situationen för dem som arbetar i välfärden är väl
            känd för oss som bestämmer. Det handlar om stress, underbemanning,
            personalbrist, platsbrist, delade turer och inte minst ofrivillig
            deltid.
          </note>
          <note>
            För tolv år sedan lovade Socialdemokraterna rätt till heltid
            för alla. De införde inte det under sin egen regeringstid trots
            att de regerade åtskilliga år efter detta löfte. De har inte heller
            gjort det i de flesta kommuner där de styr, inte ens i dag. Inte
            ens överallt i de kommuner där Socialdemokraterna har egen majoritet
            har de gjort det.
          </note>
          <note>
            Vi har ungefär 100 000 deltidsanställda i dag i offentlig sektor
            som skulle vilja jobba mer än de får lov att göra och gärna heltid.
            Skulle man låta alla dessa människor arbeta heltid talar vi om
            ungefär 25 000 helårsarbetskrafter. Det är alltså en stor jobbsatsning
            att införa detta. Det är naturligtvis också en välfärdssatsning
            och en ambitionshöjning för välfärden med fler händer i omsorgen,
            fler händer i vården, fler vuxna i skolan och så vidare. Det är
            också en jämställdhetsfråga. Det är alldeles uppenbart att den
            absoluta merparten av dem som jobbar i inte minst vården och omsorgen
            är kvinnor. Det är klart att en utökad möjlighet till heltid är
            någonting som skulle kunna förbättra dessa kvinnors löneutveckling
            långsiktigt.
          </note>
          <note>
            Jag har en enkel fråga till Mikael Damberg. Nu har det gått tolv
            år sedan detta löfte. När kommer ni att infria detta löfte, Mikael
            Damberg? När tänker ni skjuta till pengar för ökade möjligheter
            till heltid?
          </note>
          <note type="speaker">
            Anf. 15 MIKAEL DAMBERG (S) replik:
          </note>
          <note>
            Herr talman! Jag tackar för en viktig fråga som handlar om arbetsvillkoren
            för alla de kvinnor och män som jobbar i offentlig sektor. Det
            har varit ett gissel under mycket lång tid, både under socialdemokratiska
            regeringar och under borgerliga regeringar, att vi inte har kommit
            till skott med denna fråga och inte lyckats leverera.
          </note>
          <note>
            Som Jimmie Åkesson säkert vet finns det goda exempel på kommuner
            som har infört denna rätt. Det är ofta socialdemokratiskt styrda
            kommuner. Jag kan ta Nynäshamn, som jag känner väl, som exempel
            och som var en av de första kommunerna som gjorde detta och som
            faktiskt drev igenom att det politiska beslutet fattades och att
            detta levererades. Dessutom gjorde man utvärderingar som visade
            att detta inte blev dyrare. Det blev bättre för personalen, och
            det blev bättre för verksamheten och kvaliteten. Även i Dalarna
            har socialdemokratiskt styrda kommuner genomfört detta.
          </note>
          <note>
            Vi har sagt att vi inte tänker vänta till valrörelsen med denna
            fråga. Vi tänker redan nu till årsskiftet se till att våra socialdemokratiskt
            styrda kommuner har fattat dessa beslut om hur vi ska jobba med
            denna fråga framöver. Det är en viktig fråga för oss som vi prioriterar
            och som vi kommer att jobba med. Vi säger att vi inte har gjort
            detta tillräckligt bra hittills, och det är därför som vi har
            gett oss själva denna utmaning att redan före valet visa på resultat.
          </note>
          <note>
            Däremot får Jimmie Åkesson problem eftersom han nu är med och
            driver igenom 12 miljarder i jobbskatteavdrag. Dessa 12 miljarder,
            som jag alldeles nyss hade en diskussion med statsministern om,
            resulterar i att det inte blir några pengar till skolan och sjukvården
            i budgeten. Men nu har du, Jimmie Åkesson, hjälpt statsministern
            att dra undan dessa 12 miljarder som skulle ha kunnat gå till
            vården och till skolan. Av ditt tal om bättre villkor och bättre
            ekonomiska möjligheter blev det bara sämre möjligheter för kommuner
            och landsting att leverera en bra skola och en bättre vård.
          </note>
          <note type="speaker">
            Anf. 16 JIMMIE ÅKESSON (SD) replik:
          </note>
          <note>
            Herr talman! Om Mikael Damberg läser vår budgetmotion ser han
            att det går mycket väl att göra både och. Det beror på hur man
            prioriterar i övrigt, och vi gör prioriteringar i detta sammanhang.
            Det handlar om ungefär 6 miljarder om året som detta skulle kosta.
            Det är ganska billiga jobb i förhållande till många av de satsningar
            som regeringen har gjort och i förhållande till många av de idéer
            som även socialdemokratin har. Jag ser därför inte detta problem
            över huvud taget.
          </note>
          <note>
            Vi vill inte vänta till valet, säger Mikael Damberg nu. Kära
            nån, man väntade till valet 2002, man väntade till valet 2006,
            och man väntade till valet 2010 trots att man hade lovat detta.
            Nu säger Mikael Damberg att vi inte ska vänta till valet 2014.
            Det är inte trovärdigt, Mikael Damberg. Ni har inte gjort någonting
            över huvud taget i denna riktning.
          </note>
          <note>
            Jag är medveten om att det finns enskilda exempel i många kommuner.
            Jag är också medveten om att detta inte är alldeles enkelt eftersom
            det medför kostnader för administration och naturligtvis ökade
            lönekostnader.
          </note>
          <note>
            Men, återigen Mikael Damberg, när får vi se skarpa förslag från
            socialdemokratin, och när får vi se pengarna från socialdemokratin
            till detta?
          </note>
          <note type="speaker">
            Anf. 17 MIKAEL DAMBERG (S) replik:
          </note>
          <note>
            Herr talman! Jag försökte säga att du kommer att kunna se resultat
            redan innan valet, Jimmie Åkesson. Vid årsskiftet kommer man i
            respektive socialdemokratiska kommun att ha fattat beslut om att
            gå vidare med denna fråga. Det är ett mycket viktigt löfte för
            oss som ställer hårda krav på oss nu att jobba seriöst med denna
            fråga. Det är ingenting vi tar lätt på.
          </note>
          <note>
            Däremot hamnar Jimmie Åkesson i en besvärlig situation igen med
            de 12 miljarderna. Han har hjälpt regeringen nu att faktiskt sänka
            skatten med 12 miljarder kronor. Det är pengar som inte kan användas
            till skolan, vården och omsorgen utan försvinner från dessa välfärdsarbetare
            och försämrar deras möjligheter. En extra pikant detalj blir att
            pensionärsskatten i och med detta också drivs upp och blir större.
            Skillnaden mellan hur pensionärer och löntagare beskattas efter
            denna borgerliga budget, som du har hjälpt till att få igenom,
            innebär att skatteklyftan ökar. Det har du också att förklara
            för pensionärerna runt om i Sverige.
          </note>
          <note type="speaker">
            Anf. 18 JONAS SJÖSTEDT (V) replik:
          </note>
          <note>
            Herr talman! Vi måste lyckas där denna regering har misslyckats
            allra mest, Mikael Damberg, och det handlar om jobben. Med rätta
            finns förväntningar på att en ny majoritet i Sveriges riksdag
            steg för steg ska kunna pressa tillbaka den höga arbetslösheten.
            Vi ser hur regeringen försvarar en politik som misslyckas varje
            dag med jobben.
          </note>
          <note>
            Vi måste inse att vi måste använda alla verktyg som vi har i
            verktygslådan. Vi måste ha större investeringar – privata investeringar
            – i jobb. En klok statlig politik, till exempel vad gäller byggande,
            ger större privata investeringar.
          </note>
          <note>
            Vi måste satsa på utbildning för de arbetslösa. Vi behöver fler
            som arbetar i välfärden. Vi behöver en ekonomisk politik som sätter
            jobben främst.
          </note>
          <note>
            Det är tydligt att vi inte får någonting av detta med nuvarande
            regering.
          </note>
          <note>
            En sak hade jag ändå trott att denna regering skulle göra, nämligen
            att se till att den skulle ha en bra småföretagarpolitik. Men
            även där menar jag att regeringen har misslyckats.
          </note>
          <note>
            Det går att göra mycket. Man kan se till att man har en upphandling
            som gynnar seriösa företag och som inte konkurreras ut av osjysta
            arbetsgivare. Detta saknas i dag.
          </note>
          <note>
            Vi behöver stärka den sociala tryggheten för småföretagare. Många
            tvekar att starta företag eftersom de inte vet vad som händer
            om de blir föräldrar eller blir sjuka.
          </note>
          <note>
            Vi måste också göra verklighet av att ta bort sjuklöneansvaret
            för småföretagare. Här finns en skillnad mellan våra partier.
            Vi prioriterar småföretagen och tar bort hela sjuklöneansvaret
            för bägge veckorna – vi tycker att det är det viktigaste – medan
            ni prioriterar att ta bort en vecka för alla företag. Är det inte
            viktigast att när det gäller sjuklönereformen satsa på just de
            allra minsta företagen så att de får det lättare att anställa?
          </note>
          <note type="speaker">
            Anf. 19 MIKAEL DAMBERG (S) replik:
          </note>
          <note>
            Herr talman! Jag delar mycket av analysen i fråga om bristen
            på politik för att få i gång byggandet i Sverige och i fråga om
            bristen på utbildningspolitik så att de arbetslösa kan ta de nya
            jobben.
          </note>
          <note>
            Vi har ägnat mycket tid åt att fundera över vår näringspolitik
            och hur den faktiskt kan stimulera framväxten av nya jobb. Ett
            fokus som jag har haft när jag har rest mycket i Sverige under
            de senaste åren har varit att titta på små och medelstora företag.
            Vad är det som funkar? Vad är det som inte funkar? Vilka utmaningar
            möter små och medelstora företag? Vilka hinder finns för dem att
            växa?
          </note>
          <note>
            I dag vet vi att de flesta nya jobb skapas i små och medelstora
            företag. Fyra av fem nya jobb skapas i små företag. Då tror jag
            att man måste titta på kapitalsidan, betalningstider, exportstöd,
            riskkapital och alla de delar som spelar stor roll för små och
            medelstora företag när de ska växa.
          </note>
          <note>
            Men man måste också titta på sjuklöneperioden. Där har vi samma
            analys. Jag tror att det var en klok tanke att företag skulle
            jobba med arbetsmiljöarbete när man införde det. Men det har också
            inneburit att små och medelstora företag faktiskt har valt bort
            att anställa människor med en sjukdomshistoria. Det är inte så
            smart om vi ska få in fler människor på arbetsmarknaden.
          </note>
          <note>
            Vi har valt att gå fram med ett borttagande av sjuklöneansvaret
            för den andra sjuklöneveckan som en mycket viktig investering
            i vår budget. 1 ½ miljard investerar vi i detta därför att vi
            tror att det har störst betydelse för små och medelstoras företags
            möjligheter att växa och anställa fler.
          </note>
          <note type="speaker">
            Anf. 20 JONAS SJÖSTEDT (V) replik:
          </note>
          <note>
            Herr talman! Jag delar mycket av Mikael Dambergs analys, men
            jag tror att vi måste se att små företag har andra villkor än
            stora företag. Det slår ju mycket hårdare mot ett litet företag
            om man har en anställd man måste bära sjuklöneansvaret för, och
            då blir man ännu mer försiktig med vem man anställer.
          </note>
          <note>
            Många framhåller detta som det viktigaste hindret för att våga
            anställa över huvud taget. Därför menar jag att det viktigaste
            om man vill ha en effekt vad gäller småföretagares vilja att nyanställa
            och tro på att det går är att helt lyfta sjuklöneansvaret för
            de företag som har färre än tio anställda. Den här regeringen
            kommer inte att göra det. Den pratar sig varm för småföretagare,
            gång på gång, men det är vi som får se till att detta blir gjort
            i praktiken.
          </note>
          <note type="speaker">
            Anf. 21 MIKAEL DAMBERG (S) replik:
          </note>
          <note>
            Herr talman! Jag måste säga att jag hade trott att regeringen
            skulle ta bort den andra sjuklöneveckan, eftersom det var näringsministerns
            viktigaste prioritering i budgetförhandlingarna. Det blev dock
            inte så, och nu får vi driva frågan.
          </note>
          <note>
            Jag kan förstå att Vänsterpartiet tycker att det är enkelt –
            nu tar vi bort hela sjuklöneansvaret! Om man skapar regler som
            ni gör, att man sätter en gräns vid tio anställda och sedan avtrappning,
            måste man dock också se att det skapas en trappstegseffekt. Vi
            vill gärna att de små företagen inte bara fortsätter att vara
            små utan att de fortsätter att växa och blir medelstora och kanske
            stora företag.
          </note>
          <note>
            Sedan är det en budgetprioritering. Man har inte råd med allting
            i en budget. Genom att ta bort andra sjuklöneveckan gör vi dock
            en väldigt kraftig prioritering av de små och medelstora företagens
            möjligheter att våga anställa.
          </note>
          <note>
            Jag uppfattar att vi i alla fall har samma ambition om rörelseriktningen
            i politiken på området.
          </note>
          <note>
            (Applåder)
          </note>
          <note type="speaker">
            Anf. 22 Socialminister GÖRAN HÄGGLUND (KD) replik:
          </note>
          <note>
            Herr talman! Mikael Damberg sa: Vi har lärt oss mycket efter
            två valförluster. Det tycks som att en av de viktigaste lärdomarna
            är att man inte ska lämna några besked, för det ger större möjligheter
            till en valseger. Det tycker jag är beklagligt av flera olika
            skäl.
          </note>
          <note>
            Jag läste för en tid sedan en artikel i Dagens Industri om hur
            Löfven duckar för kärnfrågan. Här finns en ganska plågsam artikel
            också för oss som läsare, där Stefan Löfven inte mindre än sex
            gånger får den befogade frågan om Socialdemokraterna stämmer in
            i regeringens politik när vi säger att när de gamla kärnkraftsreaktorerna
            har tjänat ut ska det vara möjligt att ersätta dem med nya, som
            sannolikt är ännu säkrare och ännu effektivare. Vid sex tillfällen
            lyckas Stefan Löfven avstå från att svara på frågan. Ett öronbedövande
            mummel är vad som kommer ur artikeln.
          </note>
          <note>
            Jag tänkte att du och jag kanske skulle lösa frågan här, Mikael
            Damberg. Det är egentligen en ganska enkel fråga. Den är viktig
            för hushållen och självklart för industrin. Det är en viktig fråga
            för Sveriges konkurrenskraft. Kärnkraften har länge stått för
            ungefär 40 procent av den svenska elproduktionen. Min fråga är
            enkel: Vad är Socialdemokraternas uppfattning – stämmer ni in
            i regeringens politik att det när de gamla reaktorerna har tjänat
            ut ska vara okej att ersätta dem med nya?
          </note>
          <note>
            (Applåder)
          </note>
          <note type="speaker">
            Anf. 23 MIKAEL DAMBERG (S) replik:
          </note>
          <note>
            Herr talman! Jag tackar för frågan. Det verkar som om de borgerliga
            partierna tror att det är jättesmart att ha politisk diskussion
            och debatt kring kärnkraftsfrågan i stället för att skapa en politisk
            enighet när det gäller kärnkraftsfrågans framtid. Jag beklagar
            det.
          </note>
          <note>
            Varför bjuder ni inte in till överläggningar om energipolitiken?
            Vad är det som är så svårt med det? Är det komplicerat för regeringen?
            Är det så att ni har sådana spänningar internt – att ni just har
            förhandlat i botten med Centerpartiet, som vill avveckla kärnkraften
            – att ni inte kan röra någonting i överenskommelsen och inte kan
            öppna upp för ett samtal med andra partier? Det är lite komplicerat.
          </note>
          <note>
            En sak Stefan Löfven kan är att göra upp. Han kan träffa överenskommelser.
            Han vet hur man förhandlar. En av de smarta sakerna att göra när
            man förhandlar är att inte på förhand bestämma exakt hur allting
            ska vara. Man ska vara tydlig med vad man vill göra. Vi vill investera
            i förnybar energi, vi vill investera i sådant som sparar energi
            och vi vill successivt fasa ut kärnkraften i en sådan takt att
            vi kan göra det utan att det hotar jobb, sysselsättning och välfärd
            i Sverige. Det är vår linje.
          </note>
          <note>
            Är ni beredda att över huvud taget diskutera en sådan linje skulle
            ni kunna bjuda in oss till samtal, men att på förhand – innan
            förhandlingarna har ägt rum – sitta och bestämma exakt hur det
            ska vara är lite oklart.
          </note>
          <note>
            Jag kan ställa den fråga Stefan Löfven ganska ofta brukar ställa
            när vi talar om energipolitik. Ska man tala om energipolitik borde
            man veta vilket energibehov Sverige har om 20 år. Vilket energibehov
            har Sverige om 20 år?
          </note>
          <note>
            (Applåder)
          </note>
          <note type="speaker">
            Anf. 24 Socialminister GÖRAN HÄGGLUND (KD) replik:
          </note>
          <note>
            Herr talman! Mikael Damberg säger att Stefan Löfven har en förmåga
            att göra upp. Ja, det är möjligt att han har det, men han har
            uppenbarligen ingen förmåga att berätta vad Socialdemokraterna
            vill. Det tycker jag är ett bekymmer när det gäller energipolitik.
          </note>
          <note>
            (Applåder)
          </note>
          <note>
            Det har sagts att det är lättare att göra fisksoppa av ett akvarium
            än tvärtom. På energipolitikens område, som är otroligt allvarligt
            för hushållen och för svensk industris konkurrenskraft, är det
            väldigt viktigt att vi vet vad vi gör. Fisksoppa är kort sagt
            en ganska dålig idé. Vi måste se till att vi har stabilitet och
            trygga regelverk. Självklart ska det gå att resonera med Socialdemokraterna,
            men jag antar att Stefan Löfven när han i sin tidigare roll har
            gått in i löneförhandlingar har haft någon idé. Kanske har det
            varit att de vill ha högre lön, bättre arbetstidsregler eller
            någonting annat. Man går ju inte in och sätter sig med ett blankt
            papper, utan man måste ha en idé. Vilken är den socialdemokratiska
            idén?
          </note>
          <note>
            (Applåder)
          </note>
          <note type="speaker">
            Anf. 25 MIKAEL DAMBERG (S) replik:
          </note>
          <note>
            Herr talman! Jag gillar inte heller fisksoppa, så du kan vara
            lugn, Göran Hägglund.
          </note>
          <note>
            Jag ställde dock en fråga – du kanske också kan svara på frågor
            någon gång emellanåt – om vilket energibehov Sverige har om 20
            år och hur det ser ut när det gäller till exempel elproduktion.
            Om man ska ha en förhandling och göra avvägningar när det gäller
            hur mycket som kan sparas, effektiviseras och investeras i nya
            energikällor kanske man ska ha en gemensam målbild för hur vi
            ska nå det målet för energipolitiken. Det har uppenbarligen inte
            regeringen. Du kan i alla fall inte svara på frågan.
          </note>
          <note>
            Jag tycker att det är en viktig utgångspunkt i sådana diskussioner;
            jag tycker att frågan är för viktig för att bara reduceras till
            pajkastning om fisksoppa. Jag tycker att det är bättre att regeringen
            om den vill ha energipolitiska samtal bjuder in. Låt oss föra
            samtalen! Bjud in! Vi kommer; jag kan lova det. Och så ska vi
            se till att Sverige har en långsiktig energipolitik.
          </note>
          <note>
            Jag har gång på gång sagt vad vår linje är: Vi vill investera
            i det förnybara och spara energi, och vi vill dessutom se till
            att göra det på ett sätt som aldrig hotar jobben och konkurrenskraften
            i svensk industri. Det är vårt besked i dag, det är vårt besked
            i morgon och det är med det beskedet vi förhoppningsvis går in
            i förhandlingar med regeringspartiet om en långsiktig energipolitik.
          </note>
          <note>
            (Applåder)
          </note>
          <note type="speaker">
            Anf. 26 Statsminister FREDRIK REINFELDT (M):
          </note>
          <note>
            Herr talman! Alliansen fick i valen 2006 och 2010 svenska folkets
            förtroende för en politik för fler i arbete och minskat utanförskap.
            Vi sade också att vi ville förstärka välfärdens kvalitet och tillgänglighet.
          </note>
          <note>
            Sedan regeringen tillträdde 2006 har antalet sysselsatta ökat
            med 200 000 personer, och utanförskapet i Sverige har minskat
            med lika många. Antalet förtidspensionerade, alltså de som i dag
            lever med sjuk- och aktivitetsersättning, har enligt den senaste
            årssiffran minskat från 555 000 personer till 386 000. Det är
            alltså en minskning med 170 000 människor.
          </note>
          <note>
            När fler är sysselsatta blir det också fler som är med och finansierar
            välfärden genom att betala skatt. Vi har lättat skatterna för
            låg- och medelinkomsttagare, och vi har sänkt arbetsgivaravgifterna
            mest för de grupper där det antas ha störst effekt. Vi har också
            förbättrat villkoren för företagande och entreprenörskap. Dessa
            skattelättnader på arbete, anställning och företagande har minskat
            den svenska skattekvoten med 4 procentenheter. Det har dock inte
            gjort att skatteintäkterna har minskat – de har i stället ökat.
            Jämfört med 2006 och rensat för inflation har skatteintäkterna
            ökat med 40 miljarder kronor i år.
          </note>
          <note>
            De resurser som i Sverige läggs på skola, utbildning, hälso-
            och sjukvård samt omsorg för äldre och funktionsnedsatta har ökat.
            Det finns olika sätt att mäta detta, och beroende på vilket man
            mäter är ökningen mellan 40 och 70 miljarder kronor mellan 2006
            och 2012 – detta rensat för inflation. Den svenska bnp:n har ökat
            under samma period, men de offentliga utgifterna som andel av
            bnp är oförändrade.
          </note>
          <note>
            År 2006 handlade det om 50,8 procent och 2012 om 50,7 procent.
            Sammansättningen av utgifterna har dock förändrats. Det är en
            större andel som går till investeringar i infrastruktur och forskning.
            En större andel går också till satsningar på verksamheterna i
            välfärden, skola och sjukvård, men en mindre andel går till transfereringar
            och bidrag och till statsskuldsräntor. När man följer svensk samhällsdebatt
            kan man få ett motsatt intryck, men resurserna till välfärden
            har alltså ökat.
          </note>
          <note>
            Resurserna per elev i förskolan har ökat. Resurserna per elev
            i grundskolan har ökat. Resurserna per elev i gymnasieskolan har
            ökat. Det är nu fler händer och mer arbete som görs i välfärden.
            Antalet sysselsatta i kommunfinansierade verksamheter har ökat,
            och detsamma gäller antalet arbetade timmar. Antalet läkare har
            ökat. Antalet sjuksköterskor har ökat. Tillgängligheten i vården
            har förbättrats. Det är nu ca 150 fler vårdcentraler. Vårdköerna
            har minskat. Andelen patienter som behöver vänta mer än 90 dagar
            har mer än halverats.
          </note>
          <note>
            Sverige satsar mer offentliga medel på utbildningen än OECD-genomsnittet
            mätt per elev. Som andel av bnp är de offentliga investeringarna
            i utbildningsväsendet, inklusive studiemedel, dessutom bland de
            högsta i hela OECD-familjen. Lärartätheten mätt som behöriga lärare
            har ökat, tydligast i gymnasiet. I antalet elever per lärare ligger
            Sverige betydligt bättre än OECD-genomsnittet för låg- och mellanstadiet
            och också för eftergymnasial utbildning.
          </note>
          <note>
            Men det är inte bara lärartäthet som avgör. Lärares pedagogiska
            kompetens är ju ännu viktigare. Därför är det bra att andelen
            behöriga lärare har ökat, och det gäller både i grundskolan och
            i gymnasiet. Fler högskoleutbildade gör också att vi kan konkurrera
            som kunskapsnation. Studenterna på högskolan är fler än 2006.
            Antalet utbildningsplatser på högskolan har utökats och blir nästa
            år 300 000, att jämföra med 283 000 år 2006. Antalet registrerade
            studenter är i dag större än vad det var 2006.
          </note>
          <note>
            Med de nya platser som regeringen har tillfört ökar platserna
            på läkarutbildningen med 44 procent och på tandläkarutbildningen
            med 36 procent jämfört med 2006. Detta är yrken där det finns
            en stor efterfrågan på utbildad arbetskraft.
          </note>
          <note>
            Det är inte bara antalet som läser på högskolan som är viktigt.
            Kvaliteten på utbildningen är också avgörande. Satsningarna på
            högre kvalitet i utbildningen har ökat. Den totala ersättningen
            för en helårsstudent, eller en helårsprestation som vi ofta mäter,
            har ökat med 35 procent sedan 2006. Vuxenutbildningen ger möjlighet
            att kompensera tidigare val som har ångrats eller till omskolning
            av andra orsaker. Där har vi också utökat resurserna.
          </note>
          <note>
            Sverige är ett av de länder som enligt OECD satsar mest resurser
            per student inom högre utbildning. Sverige ligger också högt i
            flera internationella jämförelser av befolkningens hela utbildningsnivå.
            Enligt SCB:s prognos beräknas svenskarnas utbildningsnivå faktiskt
            stiga oavbrutet fram till 2030.
          </note>
          <note>
            Universitas 21 är ett nätverk av forskningstunga universitet
            som har börjat göra en rankning där de tittar på hela utbildningssystemet
            i stället för att bara jämföra enskilda lärosäten. I rankningen
            hamnar Sverige tvåa efter USA.
          </note>
          <note>
            Herr talman! Gör man det mer lönsamt att arbeta, ja då är det
            också fler som vill arbeta. Det är nu fler som befinner sig på
            arbetsmarknaden. Arbetskraften har 2006–2012 ökat med över 290
            000 personer.
          </note>
          <note>
            Större ansträngning och mer resurser läggs på att visa vägen
            in till arbetsmarknaden i stället för, som förut, bort från den.
            Fler människor möts av inställningen att deras arbetsförmåga ska
            tas till vara. Jobbutmaningarna har därför skiftat utseende till
            viss del. En av de stora uppgifterna är nu att möjliggöra att
            jobben kommer alla till del. För att nå vårt mål om full sysselsättning
            behövs det därför fler vägar in till jobb.
          </note>
          <note>
            Övergången från skola till jobb behöver bli bättre. Därför satsar
            vi på skolan med fler speciallärare och mer undervisningstid för
            att fler ska gå ut med fullständiga betyg och bättre klara övergången
            till nästa utbildningsnivå och in till arbetsmarknaden.
          </note>
          <note>
            Samlad erfarenhet visar att en kombination av arbete och utbildning
            eller handledning är ett bra sätt för unga att komma in på arbetsmarknaden.
            Yrkesintroduktionsanställning, så kallat YA-jobb, är branschspecifika
            avtal som nu växer fram om anställningar för unga som inte har
            tidigare erfarenhet i det specifika yrket. Allt sker inom ramen
            för den svenska modellen. Det är avtalsenliga löner och villkor.
            En del av tiden används också för utbildning och handledning.
            Regeringen bidrar med en lönesubvention och handledarstöd. Arbetsgivarens
            kostnad för att anställa en ung person minskar på detta sätt med
            mer än 10 000 kronor i månaden, från omkring 20 000 ned till 8
            000–9 000 kronor i månaden. Med YA-jobben öppnas nu en ny väg
            in till arbetsmarknaden för Sveriges unga.
          </note>
          <note>
            Vi vill att unga som har avslutat sin utbildning snabbt ska kunna
            komma i arbete. Därför sänker vi nu ytterligare arbetsgivaravgifterna
            för att anställa unga under 23 år. Detta är utöver de halverade
            arbetsgivaravgifterna som råder redan i dag för unga. En ytterligare
            sänkning gör det billigare för arbetsgivare att anställa utan
            att lönen för den anställde påverkas. För en person under 23 år
            som tjänar 18 000 kronor i månaden kommer arbetsgivaren bara att
            behöva betala drygt 1 800 kronor i sociala avgifter. Det är en
            skillnad på nästan 4 000 kronor jämfört med om den här nedsättningen
            inte skulle finnas.
          </note>
          <note>
            Det behöver bli lättare för utrikes födda att hitta ett första
            jobb. Det gäller i synnerhet de som kommit till Sverige som skyddsbehövande
            och anhöriginvandrare. Vi vill nu ytterligare utveckla etableringsprocessen
            och lyfta fram etableringsplanen. Vi vill också förbättra kunskaperna
            i svenska språket för nyanlända elever i grundskolan. Vi vill
            utöka undervisningstiden i svenska med tre timmar i veckan de
            tre första åren i årskurserna 1–5 såsom vi redan har gjort när
            det gäller årskurserna 6–9.
          </note>
          <note>
            Fler företag ska starta, växa och anställa i hela landet. Det
            ställer krav på ett konkurrenskraftigt näringsklimat med högutbildad
            arbetskraft och goda skattevillkor där skatter tas ut på ett effektivt
            och rättvist sätt. Tidigare har vi sänkt bolagsskatten. Vi har
            också stärkt förutsättningarna för kunskapsintensiva företag genom
            höjda anslag till forskning och innovation med 4 miljarder kronor.
            Dessutom har vi presenterat en historiskt stor infrastruktursatsning.
          </note>
          <note>
            Nu vill vi ytterligare förbättra företagsklimatet genom att införa
            sänkta arbetsgivaravgifter för personer som arbetar med forskning
            och utveckling. Vi fortsätter dessutom med regelförenklingar för
            att minska de administrativa bördorna för företagen.
          </note>
          <note>
            Så här har vi tagit ansvar för Sverige. Så här ser vår politik
            ut. Detta vill vi fortsätta med om vi vinner ett tredje val.
          </note>
          <note>
            Mot oss står ett rödgrönt alternativ som inte samarbetar i riksdagen
            och som inte lämnar gemensamma förslag. Det finns dock saker som
            de är överens om. De vill öka skatterna. De har förslag på 30
            upp till 75 miljarder i ökade skatter. Merparten av detta ska
            sedan, visar det sig, finansiera en kraftig utbyggnad av bidrags-
            och transfereringssystemen.
          </note>
          <note>
            Vi hörde just en replikväxling mellan två vänsterpartier som
            stod och bjöd över varandra i att ta bort de spärrar och de system
            som sattes in på 80-talet när korttidsfrånvaron steg. De tänker
            göra likadant med alla spärrar som finns kring långtidssjukfrånvaron.
          </note>
          <note>
            En sak har jag lärt mig om offentliga finanser, att den som inte
            har ordning på sjukfrånvaron kommer att märka att allt vi gör
            är att finansiera att färre jobbar därför att fler är sjukskrivna
            och förtidspensionerade. Det är den väg vi ledde Sverige bort
            från. Det är den väg som den rödgröna oppositionen vill föra oss
            tillbaka till. Om detta handlar valet nästa höst.
          </note>
          <note type="speaker">
            Anf. 27 MIKAEL DAMBERG (S) replik:
          </note>
          <note>
            Herr talman! Vi har alla lyssnat till en omåttligt nöjd statsminister
            som meddelar att vi lever i den bästa av världar.
          </note>
          <note>
            Om man synar regeringens meritlista kan man tycka att det är
            lite magstarkt att statsministern står här och skryter om jobben
            och skräms med bidragen. Fakta talar sitt tydliga språk.
          </note>
          <note>
            Arbetslösheten är i dag kring 8 procent, en historiskt hög nivå
            för Sverige. Kommunernas utgifter för socialbidrag har ökat med
            en fjärdedel sedan du, Fredrik Reinfeldt, blev statsminister.
            För att tala klarspråk har din politik lett till högre arbetslöshet
            och mer socialbidrag.
          </note>
          <note>
            Att misslyckas med jobben får konsekvenser. Jag talade om det
            i mitt inledningsanförande. Jag är inte säker på att moderater
            riktigt förstår vad arbetslöshet gör med en människa, att inte
            ha ett jobb att gå till, inga arbetskamrater, att inte ha tillräckligt
            med pengar för sig själv och sin familj när räkningarna ska betalas.
          </note>
          <note>
            Jobbmisslyckandet får dock inte bara konsekvenser för enskilda
            människor. Det får också konsekvenser för kommunerna och välfärden
            i kommunerna.
          </note>
          <note>
            Sveriges kommuner tvingas nu lägga stora summor på skenande socialbidragskostnader
            i stället för på skolan och äldreomsorgen. Då undrar jag: Vad
            säger du till dina moderata kommunalråd som får betala priset?
            Vad säger du till Cecilia Löfgreen i Järfälla, där kostnaderna
            för socialbidragen har ökat med 53 procent? Vad säger du till
            Camilla Brunsberg i Karlskrona, där utgifterna för socialbidragen
            har ökat med 76 procent sedan 2006? Vad säger du till Carina Zachau
            i Örkelljunga, där socialbidragen har ökat med 131 procent?
          </note>
          <note>
            Kan du förklara vad det är i Moderaternas jobbpolitik som har
            gått så fel att socialbidragskostnaderna skenar i kommunerna?
          </note>
          <note type="speaker">
            Anf. 28 Statsminister FREDRIK REINFELDT (M) replik:
          </note>
          <note>
            Herr talman! Jag vill understryka att jag tycker att Sverige
            är världens bästa land. Jag håller inte med Socialdemokraterna
            som beskriver det som ett medelmåttigt land som nu blir allt sämre.
            Vi ska vara stolta över Sverige. Vi ger möjligheter till människor
            som inte finns någon annanstans i världen. Det är synd att ni
            pratar ned Sverige i alla sammanhang.
          </note>
          <note>
            Vi har 200 000 fler som är sysselsatta. Lika mycket har utanförskapet
            minskat. Det var utanförskapet, att ha förtidspensionerade, som
            var Socialdemokraternas sätt att dölja arbetslöshet. Det var människor
            som var utanför, och det fick inte ens erkännas att de var arbetslösa.
            Det var deras svar för Sveriges framtid.
          </note>
          <note>
            Under fem år i början av 2000-talet förtidspensionerade Socialdemokraterna
            300 000 människor i Sverige. Mig känt finns ingen epidemi och
            inga sjukdomar som har slagit ut stora grupper från svensk arbetsmarknad.
            Detta var bara en effekt av att arbetsföra människor inte fick
            göra sig gällande och att det inte fanns en arbetslinje.
          </note>
          <note>
            Det är Socialdemokraternas svar. Det är dit de vill tillbaka.
            De vill förändra allt vi har gjort med sjukförsäkringen. De vill
            ta bort den bortre parentesen, ta bort den tidsgräns som gör att
            vi kräver större insatser för att hjälpa människor att komma in
            på arbetsmarknaden. De vill höja taken och ersättningsnivåerna.
            De vill ta bort andra sjuklöneveckan. Första veckan ryker om Vänsterpartiet
            får säga till. Alla spärrar ska tas bort.
          </note>
          <note>
            Vart tror ni detta kommer att föra Sverige? Vad har ni läst om
            den svenska historien? Hur påverkar detta offentliga finanser?
            Det äter upp allt annat. Man kan säga skola, innovationsråd och
            alla fina ord. Men det som blir kvar att finansiera är en ökad
            sjukfrånvaro. Det är Socialdemokraternas svar.
          </note>
          <note>
            Mitt svar är att trots finanskris och utdragen lågkonjunktur
            har vi förbättrat den svenska arbetsmarknaden, ökat arbetsutbudet
            och fått in fler sysselsatta. Vi har fått företag som vill stanna,
            satsa och investera i Sverige. Det är mer av den politiken Sverige
            behöver och inte utbyggda bidrags- och transfereringssystem och
            att gå tillbaka till att förtidspensionera människor ut ur arbetskraften.
          </note>
          <note type="speaker">
            Anf. 29 MIKAEL DAMBERG (S) replik:
          </note>
          <note>
            Herr talman! Självklart ska det finnas kontroller. Den som fuskar
            ska ha noll kronor i ersättning. Men är det inte väldigt tydligt
            att regeringens politik också har inneburit att cancersjuka inte
            behandlas anständigt i vårt land? Det måste man kunna diskutera,
            herr statsminister, utan att det blir någon konstig diskussion.
          </note>
          <note>
            Är ändå inte svaret på den fråga jag ställde väldigt tydligt?
            Är inte socialbidrag den ultimata formen av utanförskap? Statsministern
            nämnde inte detta med ett ord? Arbetslösheten är högre än när
            han tillträdde. Socialbidragen skenar i kommunerna. Det tränger
            undan pengar som skulle ha gått till äldreomsorgen och sjukvården.
            Han har inget svar att ge till de kommunalråd som nu får betala
            pengarna och krisen för ditt jobbmisslyckande.
          </note>
          <note>
            Svara på frågan! Vad säger du till kommunerna som tvingas lägga
            pengarna på socialbidragskostnader i stället för att investera
            dem i äldreomsorgen och skolan för att din jobbpolitik är misslyckad?
          </note>
          <note type="speaker">
            Anf. 30 Statsminister FREDRIK REINFELDT (M) replik:
          </note>
          <note>
            Herr talman! Det som i kärnan finansierar kommunal verksamhet
            är antalet arbetade timmar, och de har vuxit. Det leder till att
            vi har växande resurser i Sveriges kommuner. Det är därför vi
            också har fler kommunfinansierade anställda i dag än vad vi hade
            år 2010. Det är också därför Sveriges Kommuner och Landsting presenterar
            ett överskott i den samlade kommunsektorn på nära 10 miljarder.
          </note>
          <note>
            Vad är effekterna av detta? Det är en kombination av fler arbetade
            timmar och att den mycket skarpa nedgången som har skett av sjukfrånvaron
            har lett till att man fått tillbaka pengar i år. Det räknar man
            också med nästa år. Det är precis den sektor som kan visa upp
            den positiva effekten av att vi har en regering som har ordning
            på offentliga finanser, fått ned sjukfrånvaron och fått upp arbetade
            timmar.
          </note>
          <note>
            Sväng inte tillbaka till ett Sverige som svarar med att förtidspensionera
            stora grupper ut ur arbetskraften. Ingen av dem kommer att räknas
            som arbetslösa. De kommer att osynliggöras i det svenska samhället.
            De var 555 000 år 2006. Vi har minskat det med 170 000. Socialdemokraternas
            politik kommer att föra oss tillbaka till där vi började.
          </note>
          <note type="speaker">
            Anf. 31 GUSTAV FRIDOLIN (MP) replik:
          </note>
          <note>
            Herr talman! Jag har en present till statsministern och hans
            medarbetare. Vi har bakat. Den här tårtan symboliserar det arbete
            som görs i Sverige. Det är lärarnas gärning, sjuksköterskornas
            vård, företagens idéer och industriernas export. Det är vad vi
            här i kammaren brukar kalla för reformutrymmet. Det är det utrymme
            vi har i budgeten för satsningar.
          </note>
          <note>
            Alliansen har nu valt hur de vill spendera våra pengar. De lägger
            1 procent på klimatet, 2 procent på skolan och 62 procent på sänkta
            skatter. Samtidigt lämnar varje år 12 000 barn skolan utan att
            ha med sig det de behöver för att gå vidare till gymnasiet. Vi
            håller på att missa de klimatmål som vi har lovat i EU med 150
            år. Det är er prioritering.
          </note>
          <note>
            Jag hörde statsministern i går säga att skattesänkningar är kanske
            ändå inte svaret på alla problem utan nu borde vi sätta utbildningen
            först. Är 2 procent på skolan och 62 procent på skattesänkningar
            att sätta utbildningen först?
          </note>
          <note>
            Jag vill ställa en fråga till statsministern om Alliansens prioritering
            med 1 procent på klimatet, 2 procent på skolan och 62 procent
            på skattesänkningar. Tror du att det är samma prioritering som
            sjuksköterskor, lärare, företagare och industriarbetare vill att
            vi ska göra? Tror du att det är så de vill att vi ska använda
            deras pengar?
          </note>
          <note type="speaker">
            Anf. 32 Statsminister FREDRIK REINFELDT (M) replik:
          </note>
          <note>
            Herr talman! Jag vill att Gustav Fridolin svarar på varför han
            vill dubblera restaurangmomsen för dem som har gjort tårtan och
            varför han vill öka kostnaderna.
          </note>
          <note>
            Vi vann vår andra valseger 2010. Sedan dess kan vi summera att
            vi har gjort lika mycket satsningar på kostnadssidan som vi har
            gjort i skattelättnader. Väldigt mycket av detta har gått vill
            välfärdens verksamheter. Fler arbetade timmar har lett till att
            kommunerna har god ordning i sin ekonomi. Men vi har också skjutit
            till i skolan. Jag redogjorde för det i mitt anförande. Så tycker
            jag att vi ska ta ansvar för Sverige.
          </note>
          <note>
            Jag är beredd att göra mer investeringar i skolan därför att
            jag tror att det behövs. Vi introducerade 4 000 förstelärare denna
            höst när vi kom tillbaka till den svenska skolan. Förstelärare
            får 5 000 kronor mer i månaden. Regeringen bygger ut detta till
            15 000 lärare med förstelärartjänster redan till nästa höst. Vi
            är beredda att fullfölja investeringarna med mer undervisningstid
            och tydlig kunskapslinje i skolan.
          </note>
          <note>
            Gustav Fridolin ska gå in i en regering som har en helt annan
            inriktning. Konflikten i svensk politik handlar om hur mycket
            de vill höja skatterna för att bygga ut bidragssystemen. Frågan
            till Gustav Fridolin blir naturligtvis: Hur mycket av era skatter
            ska ni få med? Jag ska återkomma till det.
          </note>
          <note>
            Är det den höjda bensinskatten, kilometerskatten och höjd skatt
            på allt som rör sig? Det är kanske inte någon gångskatt men höjd
            skatt i övrigt. Det är inte något sätt att möta Sveriges framtid.
          </note>
          <note>
            Vi möter våra klimatmål. Vi har förmodligen världens tuffaste
            klimatmål. Det är en 40-procentig reduktion jämfört med basåret
            i Kyoto 1990. Våra prognoser visar att vi klarar det. Det tycker
            jag att vi ska göra. Vi ska ta vår del av ansvaret.
          </note>
          <note>
            Det kan vi göra utan att äventyra jobb och svensk ekonomi. Vi
            har hittat formen för att vår ekonomi växer samtidigt som våra
            utsläpp minskar. De har nu minskat med 20 procent sedan 1990.
            Vi tar ansvar för klimatpolitiken, men vi tar också ansvar för
            offentliga finanser och jobben.
          </note>
          <note type="speaker">
            Anf. 33 GUSTAV FRIDOLIN (MP) replik:
          </note>
          <note>
            Herr talman! Miljöpartiet vill inte höja momsen på restaurangtjänster.
            Däremot vill vi prioritera skolan och klimatet före nya skattesänkningar.
            Den ni gör med ett femte jobbskatteavdrag gör vi i investeringar
            i svensk skola och i klimatet.
          </note>
          <note>
            Jag frågade hur statsministern tror att svenska folket prioriterar.
            Han valde att inte svara. Vi har frågat. Det vanligaste svaret
            är att man vill att vi lägger deras och våra pengar i investeringar
            i vården, skolan och klimatet. Ett femte jobbskatteavdrag fick
            bara stöd av 6 procent av svenskarna.
          </note>
          <note>
            Alternativet vad som helst annat hade stöd av fler; det fick
            7 procent. Det handlar helt enkelt om att svenska folket kan räkna.
            Vi har fått 12 500 färre vuxna i svensk skola sedan Alliansen
            bildade regering. 10 000 färre arbetar i äldreomsorgen. Det är
            resultatet av Alliansens politik. Därför behöver Sverige en ny
            regering och en ny prioritering. Det ni gör i ett femte jobbskatteavdrag
            gör Miljöpartiet i investeringar i svensk skola och i klimatet.
          </note>
          <note type="speaker">
            Anf. 34 Statsminister FREDRIK REINFELDT (M) replik:
          </note>
          <note>
            Herr talman! De kommunfinansierade jobben är fler. Det är fler
            som nu jobbar i de olika välfärdsverksamheterna, som vi dessutom
            har tillfört stora resurser. Jag svarade att vi under denna mandatperiod
            har gjort lika stora utgiftssatsningar som vi har gjort skattelättnader.
          </note>
          <note>
            Miljöpartiet säger: Vi vill inte dubblera restaurangmomsen. Nehej
            – vad vill Socialdemokraterna då? Detta är ju en bärande del av
            deras finansiering. Ska det vara så att ni har varsin lång skattelista
            som ni sedan inte låtsas om? Ni säger: Nej, vi tittar inte på
            varandras listor. Det blir inte så. Ska ni dessutom klara alla
            era utgiftssatsningar? Jag antar att ni tycker att allt detta
            ska komma med. Är det så här svaren ska se ut från svensk opposition?
            Vi frågar det ena partiet, som säger: Nej, det vill vi inte ha.
            Men det andra partiet vill ha det.
          </note>
          <note>
            Jag kan berätta att den partner som ni har tänkt er att sätta
            er i regering med vill höja restaurangmomsen. De tänker också
            acceptera jobbskatteavdraget. 12 miljarder av deras finansiering
            försvinner vid årsskiftet. Tänker Gustav Fridolin villkora en
            närvaro av Miljöpartiet i en svensk regering med att ta tillbaka
            jobbskatteavdraget och att avstå från att dubblera restaurangmomsen?
            Det vore ett värdefullt besked.
          </note>
          <note type="speaker">
            Anf. 35 JIMMIE ÅKESSON (SD) replik:
          </note>
          <note>
            Herr talman! Gustav Fridolin hade inte behövt ta med sig tårtan.
            Den såg smarrig ut. Men jag får väl smaka på den en annan gång,
            kanske.
          </note>
          <note>
            Vi hade en tv-debatt för någon vecka sedan. Då diskuterade vi
            bland annat kriminalpolitiken. I ett sådant sammanhang får man
            såklart inte så mycket tid och möjlighet att utveckla sina resonemang.
            Jag var inte helt nöjd med de svar som jag fick från statsministern.
          </note>
          <note>
            När man lyfter fram otryggheten får man höra från statsministern
            att otryggheten minskar. Det är till och med så att brottsligheten
            minskar, påstår statsministern. Men så är det inte, åtminstone
            inte långsiktigt. Om man ser till den tid som statsministern har
            varit just statsminister har brottsligheten ökat med över 1 000
            anmälda brott per 100 000 invånare.
          </note>
          <note>
            När man lyfter fram den försämrade uppklaringsprocenten hänvisar
            statsministern till stora miljardsatsningar på rättsväsendet som
            har gjorts men som inte har haft någon effekt över huvud taget.
            Faktum är att även uppklaringsprocenten eller den så kallade personuppklaringsprocenten
            också har minskat sedan regeringen Reinfeldt tillträdde – från
            18 till 16 procent.
          </note>
          <note>
            När man lyfter fram bristen på ordentliga straff får man höra
            att det är domstolarnas fel. Jag menar att det faktiskt inte duger,
            herr talman. Det duger inte att efter sju år i regeringsställning
            gömma sig bakom domstolar på det sättet.
          </note>
          <note>
            Min fråga till statsministern är: När får vi se ett infriande
            av löftet om skärpta straff och krafttag mot brottsligheten? Jag
            tycker att det är dags, herr talman, att statsministern inte bara
            pratar om de här frågorna utan också gör någonting konkret och
            praktiskt åt den situation som vi ser i dag.
          </note>
          <note type="speaker">
            Anf. 36 Statsminister FREDRIK REINFELDT (M) replik:
          </note>
          <note>
            Herr talman! Jag hävdar med bestämdhet att brottsligheten minskar
            totalt sett i Sverige. Men jag är också ödmjuk och påpekar att
            det inte bara gäller i Sverige, utan det är en utveckling som
            vi ser i stora delar av den utvecklade världen. Vi är bättre på
            stöldskydd. Det synes vara som att det våld som förekommer nu
            mer begränsas. Jag beskriver inte ett Sverige som är fritt från
            våld eller våldets konsekvenser. Men våldet är mer koncentrerat
            till delar av befolkningen, och naturligtvis också därför allvarligt
            och viktigt att följa upp.
          </note>
          <note>
            Vi har följt efter med stora resurser. Vi har inriktat detta
            mycket på att specialisera oss mot grov organiserad brottslighet
            och att rikta in oss på många av de yngre grupper där mycket av
            våldet finns och fortsatt fascinerar. En del av vår förändring
            har handlat om straffskärpningar. Men vi lever i en rättsstat,
            och där fungerar det så att den lagstiftning som det beslutas
            om här i riksdagen sedan ska praxisutformas av svenska domstolar.
            Jag stöder det systemet, och jag tycker i grunden att det är bra.
          </note>
          <note>
            När vi följde upp och såg hur vår straffskärpning för grova våldsbrott
            användes i domstolsmiljön kunde vi konstatera att man först gjorde
            en viss straffskärpning för att sedan återfalla i samma typ av
            praxissättande som man hade före lagstiftningsförändringen.
          </note>
          <note>
            Därför menar jag att vi får bli tydligare som lagstiftare. Vi
            har bett att få fram nya förslag om ytterligare straffskärpningar
            för grova våldsbrott. Vi ser att den tidsförskjutning vi gjorde
            för mordpåföljd från 10 upp till 18 år möjligen också används
            till att allt fler mordpåföljder blir tidsutsatta i stället för
            att ge livstid. Vi menar att normalpåföljden snarare bör vara
            livstid. Vi tänker framarbeta sådana förslag och lägga fram dem
            för riksdagen så att den kan ta del av dem.
          </note>
          <note>
            Men detta förändrar inte utgångspunkten, Jimmie Åkesson. Om man
            tycker att man behöver en viss bild och hävdar att brottsligheten
            växer för att argumentera för sin sak går man bort från fakta.
            Jag försöker att inte ta ansvar på det sättet för Sverige. Brottsligheten
            minskar, men det som finns kvar är allvarligt. Vi är beredda att
            lägga fram bland annat förslag om straffskärpningar för att möta
            detta.
          </note>
          <note type="speaker">
            Anf. 37 JIMMIE ÅKESSON (SD) replik:
          </note>
          <note>
            Herr talman! När jag läser Brottsförebyggande rådets statistik
            kan jag åtminstone konstatera att vi år 2006 hade 13 490 anmälda
            brott per 100 000 invånare jämfört med 2012 då vi hade 14 734.
            Det är åtminstone enligt mitt sätt att räkna en ökning. Jag vet
            inte om det finns fler sätt att räkna på detta, men jag tror att
            jag har rätt.
          </note>
          <note>
            Jag har ett exempel på regeringens brister. Jag förstår att Fredrik
            Reinfeldt egentligen inte vill tala om de faktiska effekter som
            de påstådda straffskärpningarna har fått, för de har inte fått
            några effekter. Men om man tittar i systemet i stort kan man exempelvis
            se mängdrabatt på brott. I dag kan en pedofil våldta ett barn
            hundra gånger och komma undan med ett straff som är lägre än maxstraffet
            för en enda våldtäkt tack vare ett absurt system med mängdrabatt
            och två tredjedels frigivning i Sverige.
          </note>
          <note>
            Det finns så många problem och fel i rättssystemet i dag, Fredrik
            Reinfeldt, att jag vill ha besked. Vi har hört det här länge nu,
            men när får vi se skarpa förslag för att ta krafttag mot brottsligheten?
          </note>
          <note type="speaker">
            Anf. 38 Statsminister FREDRIK REINFELDT (M) replik:
          </note>
          <note>
            Herr talman! Jag har jobbat med de här frågorna i många år, och
            jag har ofta påpekat att statistiken ljuger rätt mycket om man
            inte tittar lite djupare in i den. Anmälda brott är inte det bästa
            sättet att mäta detta. Det bästa sättet är inte ens att titta
            på personuppklarade brott. Man bör vara på det klara med att ett
            sätt att personuppklara ett brott är att meddela en åtalsunderlåtelse.
            Det är i realiteten att åklagaren väljer att inte gå vidare med
            ett åtal. Jag kan berätta att brottsoffren inte tycker att det
            är ett uppklarat brott. De tycker att det är en förolämpning att
            man beskriver något som man väljer att inte fullfölja som uppklarat.
            Man måste kunna statistiken om man ska ge sig in i de här diskussionerna.
          </note>
          <note>
            De nationella trygghetsundersökningarna, som forskarna är överens
            om är ett bättre sätt att mäta brottslighetens utveckling, indikerar
            att människor upplever att brott i deras närhet har minskat i
            omfattning. Och det gäller inte bara i Sverige utan över hela
            den utvecklade världen.
          </note>
          <note>
            Vi är som sagt beredda att göra straffskärpning. Vi har till
            exempel skrivit in att upprepande av brottslighet ska ses som
            graverande, det vill säga leda till tydligare påföljd. Jag har
            också nämnt andra straffskärpningar som vi förbereder och tänker
            lägga fram på riksdagens bord om vi får fortsatt förtroende.
          </note>
          <note type="speaker">
            Anf. 39 JONAS SJÖSTEDT (V) replik:
          </note>
          <note>
            Herr talman och statsminister Fredrik Reinfeldt! Det finns många
            som har vunnit på er politik, Fredrik Reinfeldt. Vi vet både du
            och jag vilka som har vunnit allra mest. Det är era vänner i riskkapitalbranschen.
          </note>
          <note>
            I takt med att ni har privatiserat sjukvård, äldreomsorg och
            skola har de kunnat skära guld med täljkniv. De tjänar miljarder
            på pengar som skulle ha gått till lärare och undersköterskor.
            Dessa riskkapitalister står er nära. Moderaternas ordförande här
            i Stockholm har fått krishantera både åt Carema och åt JB-koncernen
            när det har gått illa för dem.
          </note>
          <note>
            En riksdagsledamot som sitter här för er sitter samtidigt i en
            styrelse för en riskkapitalbolagägd skola. Vi har vd:n för Attendo,
            en av jättarna i branschen, som är er rådgivare i välfärdsfrågor.
            Just nu föreslår ni att riskkapitalbolagen ska få mer skattepengar.
            De ska få tillgång till våra pengar som går till specialistsjukvård.
            Man undrar hur mycket det kan vara värt för dem i pengar.
          </note>
          <note>
            Samtidigt är ni moderater mycket ovilliga att införa en lag om
            att partier ska redovisa sina bidrag. Det är allvarligt, och det
            skadar allmänhetens förtroende för politiken.
          </note>
          <note>
            Min fråga till dig, Fredrik Reinfeldt, är: Kan du lova här och
            nu att Moderaterna eller någon av era stiftelser som är knutna
            till er under din tid som partiledare inte har tagit emot några
            pengar från bolagen i välfärden eller personer som är kopplade
            till dem?
          </note>
          <note type="speaker">
            Anf. 40 Statsminister FREDRIK REINFELDT (M) replik:
          </note>
          <note>
            Herr talman! Moderaterna tar inte emot några bidrag från juridiska
            personer. Det har vi inte gjort sedan 1976. De enda i svenskt
            partiväsen som är finansierade av stora intressen är Socialdemokraterna.
          </note>
          <note>
            Vi har visst medverkat till att få en lagstiftning på riksdagens
            bord. Sedan ett par år tillbaka lever vi i Moderaterna med en
            regel som säger att alla som eventuellt skänker över 20 000 kronor
            kommer att namnges, men det är ingen som har gjort det. Det har
            vi öppet redovisat.
          </note>
          <note>
            Det finns en del i lagstiftningen som är komplicerad eftersom
            det också handlar om hur det ska gå i takt med vår grundlag, och
            vi är lite noggranna med grundlagar. Vi tycker att lagstiftningsarbete
            ska göras noggrant. Vi har väldigt liten förståelse för det som
            numera mycket ofta framkommer om att det bara går att lägga lagförslag
            på riksdagens bord som inte behöver förarbetas och underbyggas.
            Jag tror inte att det är rätt utveckling för Sverige.
          </note>
          <note>
            Låt mig också säga vad jag tror på. Jag tror på att vi behöver
            fler utförare i den skattefinansierade välfärden, men vi har tydliga
            krav på hur de ska uppföra och bete sig. Medborgare ska kunna
            välja. De ska kunna välja vart man vänder sig i sjukvården och
            vilken skola man vill att barnen ska gå i, men det ska också vara
            en noggrann uppföljning och kontroll av att skattepengar kommer
            till nytta och till det de är avsedda för. Det har vi, de fyra
            allianspartierna, Socialdemokraterna och Miljöpartiet, ingått
            en sexpartiöverenskommelse om som Vänsterpartiet valde att stå
            utanför.
          </note>
          <note>
            Överenskommelsen innehåller bland annat skärpningar i regelverket
            för hur den här typen av verksamhet ska se ut. Vi har en utredning
            som också ser över detta när det gäller andra delar av skattefinansierad
            välfärd. På så sätt försöka vi ta detta på allvar och möta de
            frågor som finns när det gäller att skattepengarna verkligen ska
            användas på avsett sätt. Och samtidigt vill vi stänga dörren till
            det Vänsterpartiet vill, nämligen att stänga möjligheterna att
            välja och möjligheterna att få utföra skolverksamhet och sjukvård
            på lite andra sätt eller med andra huvudmän. Jag tror att det
            i grunden är bra för Sverige om det får fortsätta.
          </note>
          <note type="speaker">
            Anf. 41 JONAS SJÖSTEDT (V) replik:
          </note>
          <note>
            Herr talman! Notera att statsministern inte svarar på frågan.
            Det här svaret var möjligen elegant, men det var inte så snyggt.
          </note>
          <note>
            Jag frågade inte bara om juridiska personer. Jag frågade också
            om personer. Jag frågade inte bara om Moderaterna som parti, utan
            jag frågade om era stiftelser som hjälper er med pengar i valrörelserna.
            Allt detta har statsministern valt att inte svara på. Frågetecknet
            hänger i luften. Får ni pengar från dem som tjänar så mycket pengar
            på er politik? Är de en del av de resurser ni kan använda i valkampanjen?
            Eller är det bara en olycklig tillfällighet att greve Gustaf Douglas,
            som sitter i er partistyrelse, själv har blivit mångmiljonär på
            skattefinansierad välfärd och att han ledde ert insamlingsarbete
            före valet 2006?
          </note>
          <note>
            Jag vill ha ett rakt svar, Fredrik Reinfeldt. Täcker det stiftelserna?
            Täcker det även personerna? Ja eller nej.
          </note>
          <note type="speaker">
            Anf. 42 Statsminister FREDRIK REINFELDT (M) replik:
          </note>
          <note>
            Herr talman! Nu har jag redogjort för att vi för ett par år sedan
            fattade ett beslut om att vi offentliggör om vi får något bidrag
            över 20 000 kronor. Vi har en mycket öppen redovisning av detta.
          </note>
          <note>
            Vår argumentering har varit att vi inte tycker att man ska röja
            valhemligheter, men vi har gått igenom detta och lyssnat till
            den kritik som har framförts. Därför har vi ändrat vår uppfattning
            och tycker att vi ska offentliggöra om vi får några bidrag över
            20 000, men vi har inte några exempel på detta. Vi mottar inte
            några bidrag från juridiska personer.
          </note>
          <note>
            Det här är Vänsterns gamla sätt att misstänkliggöra. Det spelar
            ingen roll vad jag svarar. Det viktiga är misstänkliggörandet.
            Anklagelsen är poängen, inte fakta och hur det egentligen ser
            ut. Bakom ligger naturligtvis det tydliga föraktet för människor
            som har varit framgångsrika entreprenörer och som tjänar pengar.
            De ska misstänkliggöras på det här sättet.
          </note>
          <note>
            Jag har inte samma bild som Jonas Sjöstedt. Jag tror att alla
            människor behövs, också de framgångsrika entreprenörerna. De får
            faktiskt också ha politiska uppfattningar, och de får också plats
            i mitt Sverige.
          </note>
          <note type="speaker">
            Anf. 43 GUSTAV FRIDOLIN (MP):
          </note>
          <note>
            Herr talman! Om ett halvår är det val till EU-parlamentet. Det
            är ett val om vilket EU vi vill ha och vad vi vill att Sverige
            ska uträtta i Europa. Jag vill tillägna mitt anförande tre inspirerande
            personer. Det är tre människor från olika tider, i olika värv
            och av olika historisk betydelse, men de har det gemensamt att
            de har förändrat Europa.
          </note>
          <note>
            Herr talman! Någonstans i Europas kulturhuvudstad Košice i Slovakien
            sitter en flicka och bläddrar i en bok. Hon bor bakom den mur
            som borgmästaren lovat riva men som fortfarande står där och skiljer
            den romska befolkningen från staden. Kanske känner hon en strimma
            hopp när hon läser om Katitzi.
          </note>
          <note>
            Katarina Taikon föddes i Örebro på 30-talet. Hon fick inte gå
            i skolan och lärde sig läsa och skriva först som vuxen. I dag
            är hennes självbiografiska barnböcker översatta till tio språk,
            bland dem romani.
          </note>
          <note>
            Antiziganismen är Europas kyla. Diskrimineringen fortsätter.
            Var gång människor förlorar tron på sig själva, hoppet om framtiden
            och söker någon att peka finger mot och skylla den egna olyckan
            på sprider sig kylan.
          </note>
          <note>
            Det drar kallt nu. Den muslimska kvinnan ser sig över axeln i
            tunnelbanan. Den judiska mannen knäpper översta skjortknappen
            för att dölja davidsstjärnan om halsen. Den romska familjen upptäcker
            att deras tvååriga dotter har blivit registrerad av polis.
          </note>
          <note>
            Kylan blir till politik. När det brinner i vårt närområde och
            när kemiska vapen används mot civila för första gången sedan Saddam
            Hussein klarar inte Europa att hjälpa. I stället bygger man stängsel.
            Flyktingar tvingas ut på allt farligare vägar, och någonstans
            över öppet hav i skrangliga båtar tar flykten slut.
          </note>
          <note>
            Europas gröna går till val för att stå upp mot rasismen. Vi tänker
            ge svar var gång en makthavare hemfaller åt billig populism, ger
            främlingsfientligheten understöd eller upphöjer diskrimineringen
            till politik. Europas gröna står enade. Att söka asyl är inte
            ett brott. Det är en mänsklig rättighet, och legala vägar till
            Europa är en förutsättning för den rättigheten.
          </note>
          <note>
            Herr talman! Någonstans i Kaliningrad möter en ung man en skolsköterska
            som lyssnar på hans frågor om sin sexualitet och möter honom med
            respekt. År 2007 reste Marianne Göthberg, då terapeut på en ungdomsmottagning
            i Stockholm, till Kaliningrad med RFSU för att arbeta med och
            utbilda ryska kolleger. Neddraget svenskt bistånd ledde till att
            projektet slutade i förtid, men effekterna lever kvar.
          </note>
          <note>
            På många håll i Europa är arbetet för ungas rätt till sin egen
            sexualitet och en skola som bygger trygga relationer under attack.
            Även i Sverige finns det de som uppfattar genuspedagogik eller
            sexualupplysning som en provokation. Vi gröna arbetar för hbtq-rättigheter,
            jämställdhet och en skola som ger alla unga rätt att vara de de
            är utan att begränsas av snäva könsnormer eller diskriminering.
            Det är ett jobb vi gör i EU, och det är ett jobb vi gör här hemma.
            Vi vet att arbetet för att ge unga trygghet i deras relationer
            är avgörande för att motverka mobbning och trakasserier. Vi vet
            att en trygg skolmiljö är avgörande för goda skolresultat.
          </note>
          <note>
            I veckan som gick presenterade Miljöpartiet och Vårdförbundet
            tillsammans satsningar på elevhälsan. Ingen lärare ska någonsin
            behöva säga: Skolsyster kommer först på onsdag om en vecka mellan
            ett och två, så du kan väl vänta med att må dåligt till dess.
          </note>
          <note>
            Lärarjobbet är inget ensamarbete. Det behövs många vuxna i skolan
            om alla unga ska få en ärlig chans. Lärargärningen är inte heller
            att fylla tomma kärl med kunskap. Ingen elev är ett kärl. Alla
            elever är en individ och behöver hitta sin väg att växa. Därför
            är inget ämne mindre viktigt än något annat.
          </note>
          <note>
            Idrotten på morgonen kan vara det som gör att man orkar med historielektionen
            på eftermiddagen. Fritidshemmet kan vara det som gör att man går
            till skolan med glädje, och bilden kan vara det som gör att man
            förstår diagrammen i matteboken.
          </note>
          <note>
            Växande fritidsgrupper och neddragning av estetiska ämnen är
            fel väg för svensk skola. I Alliansens budget finns ytterligare
            skolnedskärningar. Ni skär i gymnasiet, ni drar ned på platserna
            på högskolan, ni lägger ned campus. Jan Björklund måste vara den
            enda utbildningsministern i EU som med sunda statsfinanser i ryggen
            väljer att skära i skolan.
          </note>
          <note>
            Herr talman! Någonstans i Kåseberga fiskeläge på Österlen står
            en fiskare och blickar ut över Östersjön. Det har inte varit lätt
            att vara en liten fiskare när de stora båtarna har tagit upp allt
            havet kan ge, och mer därtill. Kanske, tänker han, vänder vinden
            nu. EU:s fiskereform innebär ett mer hållbart fiske och ger möjlighet
            att sätta det kustnära fisket före stordrift.
          </note>
          <note>
            År 2007 kom Isabella Lövins bok Tyst hav . Den öppnade ögonen
            på mig och många andra för vad som händer under ytan. Som EU-parlamentariker
            har hon varit drivande i EU:s fiskereform. Jag är såklart stolt
            över att hon har valt att göra det som miljöpartist, men det är
            inte det viktiga i detta sammanhang. Det viktiga är att hon tog
            alla sina kunskaper, sin erfarenhet och sitt engagemang till politiken
            för att göra en insats för oss alla och för miljön.
          </note>
          <note>
            För tre veckor sedan presenterade forskarna i FN:s klimatpanel
            sina slutsatser här i Stockholm. Vissheten om klimathotet är nu
            större. Allvaret är större, och brådskan är större. Det var en
            väckarklocka och en signal till alla världens politiker om att
            alla måste göra sin del. Statsministern nämnde inte klimat här
            i talarstolen, men han kommenterade IPCC:s rapport genom att hänvisa
            till Kina.
          </note>
          <note>
            Det är inte det Sverige jag känner. Jag känner ett Sverige med
            människor som Katarina Taikon, Marianne Göthberg och Isabella
            Lövin, människor som varje dag gör lite mer än vad som kan förväntas
            av dem. Småbarnspappan som lär sig ett nytt klimatsmart recept,
            den ensamstående mamman som handlar ekologiskt någon gång i månaden
            trots att det, bisarrt nog, fortfarande är dyrare. Jag känner
            Sverige som ett land där man vill ta ansvar. När det kommer till
            klimatet är inte problemet det sovande folket. Problemet är att
            alldeles för många politiker har tryckt på snooze och somnat om.
          </note>
          <note>
            Jag ser att Fredrik Reinfeldt har anmält sig för replik på mitt
            anförande. Jag hoppas att vi kan prata om klimatet. Det håller
            nämligen inte att skylla på andra. Kina måste minska Kinas utsläpp,
            men Kina kan inte minska Sveriges utsläpp. När jag hör Alliansen
            säga att det inte spelar någon roll vad vi gör – vi är så små
            – tänker jag på alla mammor och pappor som gör sitt för att lämna
            över en bättre värld till sina barn. Tänk om de tänkte likadant!
            Vad hade någonsin förändrats då?
          </note>
          <note>
            Det största klimatansvaret faller på Kina, USA och EU. EU består
            dock av 28 länder, varav 22 är i Sveriges storlek eller mindre.
            När man säger att vi är så små att vi inte behöver göra något,
            gäller det då också Finland, Belgien och Österrike? Sammanlagt
            bor 140 miljoner EU-medborgare i länder som i så fall inte behöver
            göra något mer för klimatet. I USA är det likadant; 43 av 52 delstater
            är mindre än Sverige. Globalt finns inga stora utsläpp, bara många
            små utsläpp som tillsammans blir ett stort klimatproblem. Därför
            kan ingen skylla på någon annan. Alla länder måste göra sin del.
          </note>
          <note>
            Herr talman! Om ett halvår är det val till EU-parlamentet. Europa
            är större än EU. Europatanken är viktigare än institutionerna
            i Bryssel. De som sökt Europa i en valuta, stridsgrupp eller Schengenavtal
            har gått fel. De som letar efter det som förenar oss i politiskt
            konstruerade föreställningar om vem som hör hit och vem som inte
            gör det irrar bara längre in i historiens allra mörkaste gränder.
          </note>
          <note>
            Det är inte det vi har gjort som gör oss till Europa utan det
            vi har kvar att göra. Om vi ska bygga ett Europa där vi möts,
            lever och jobbar tillsammans måste vi svara på vad vi ska jobba
            med. Europas gröna går till val på en green new deal.
          </note>
          <note>
            Vi vill binda samman Europa med järnväg. Det ska vara billigare
            att resa mellan Københavns hovedbanegård och Stockholms central
            än att flyga mellan Kastrup och Arlanda. Vi vill bygga gröna stadsdelar
            och rusta upp förorterna. Det ska inte krävas kravaller för att
            sätta situationen i Husby överst på dagordningen.
          </note>
          <note>
            Danmarks och Tysklands planer på en modern energiproduktion ska
            inte bara vara deras. Vägen ur fossilberoende och kärnkraftssamhälle
            går vi tillsammans. Det är en grön väg för Europa.
          </note>
          <note>
            Jag hoppas snart få möta övriga partier i en diskussion och ett
            samtal om deras prioriteringar inför EU-valet.
          </note>
          <note type="speaker">
            Anf. 44 Statsminister FREDRIK REINFELDT (M) replik:
          </note>
          <note>
            Herr talman! Den senaste uppdaterade siffran för det samlade
            globala utsläppet av växthusgaser i världen är 49 000 miljoner
            ton. Av dem står Sverige för 58. I Sverige, som ingår i EU, finns
            egentligen den enda legalt bindande reduktionen som binder politiken
            till att verkligen minska utsläppen. Därför faller utsläppen i
            Europeiska unionen. Det nya och glädjande är att de också faller
            i USA, men det räcker ändå inte eftersom utsläppen växer i en
            allt större del av världen.
          </note>
          <note>
            Problemet, Gustav Fridolin, är att de internationella avtalen
            inte ser ut som du beskriver dem. Alla ska inte göra sin del.
            De internationella avtalen bygger på att den mest utvecklade världen
            ska gå före. De mindre utvecklade ekonomierna behöver inte ens
            redovisa sina samlade utsläpp. Vi gör bedömningar av hur stora
            de utsläppen är.
          </note>
          <note>
            Varför fungerar det då inte? Jo, därför att de delar av världen
            där vi reglerar utsläppen, och där de sjunker, står nu bara för
            25 procent av utsläppen. 75 procent av de globala emissionerna
            kommer från de andra länderna. Därför återkommer jag ständigt
            till att Miljöpartiet måste sluta ursäkta Kina. Det är det enskilda
            land som har de snabbaste ökningarna av utsläppen. Kina står nu
            ensamt för över 30 procent av de globala växthusgasutsläppen.
            Det går inte att fortsätta prata om att alla ska göra sin del.
            Vi har inte internationella avtal för det.
          </note>
          <note>
            Sverige gör sin del och ska göra det. Våra utsläpp har minskat
            med 20 procent sedan 1990. Vi använder de styrmedel andra pratar
            om och har världens högsta koldioxidskatter. Vi gör stora investeringar
            för att det förnybara ska växa fram. Jag är beredd att fortsätta
            ta ansvar för den politiken, men jag vill säga till alla som följer
            detta och är intresserade av klimatet: Låt oss i så fall lösa
            det på ett sätt som gör skillnad. Då måste vi byta spår när det
            gäller det internationella och sluta säga som Gustav Fridolin,
            att alla tar sin del. Det finns inga internationella avtal som
            underbygger det sättet att beskriva det.
          </note>
          <note type="speaker">
            Anf. 45 GUSTAV FRIDOLIN (MP) replik:
          </note>
          <note>
            Herr talman! Jag har läst Lawen Mohtadis fantastiska biografi
            över Katarina Taikon och vet att Katarina Taikon mötte många människor
            som sade till henne att hon inte kunde göra det hon gjorde. Jag
            vet att Isabella Lövin och Marianne Göthberg har mött människor
            i deras olika värv som har sagt att de inte kunde förändra. De
            gjorde det ändå.
          </note>
          <note>
            Sverige kan vara ett internationellt exempel. Vi kan vara de
            som gör de internationella avtal som Fredrik Reinfeldt talar om
            möjliga, men då måste vi också göra läxan här hemma. Då måste
            vi fortsätta minska de svenska utsläppen och göra vår del. När
            vi säger det pekar statsministern på Sveriges litenhet – det går
            ju inte här – och hänvisar till det internationella arbetet. Jag
            ser inte den motsättningen.
          </note>
          <note>
            Det stora problemet är dock att Alliansen varken gör jobbet här
            hemma eller det internationella arbetet. I de förhandlingar som
            Sveriges regering har deltagit i har Sverige lovat att bidra till
            klimatfinansieringen i de fattigaste länderna med ungefär 2 miljarder
            årligen. Första året Alliansen skrev budget efter det löftet avsatte
            man hälften, en dryg miljard. Andra året, i år, halverade man
            det till 500 miljoner, och för nästa år avsätter man 250 miljoner.
            Vartenda öre kommer dessutom från biståndet alltså från ersättningar
            och insatser för de fattigaste av fattiga i världen.
          </note>
          <note>
            Hur tror statsministern att vi ska kunna få till de internationella
            avtal som behövs, som minskar utsläppen överallt, om vi inte hedrar
            de överenskommelser vi redan har träffat? Möjligheten att skapa
            en brygga mellan de länder som utvecklas och de länder som redan
            är industrialiserade måste vara att vi hedrar de löften vi har
            givit i förhandlingarna.
          </note>
          <note>
            Ska vi göra det måste vi anslå de medel som behövs till det internationella
            klimatarbetet, och vi måste göra det utöver biståndet, precis
            som lovats i förhandlingarna. Det gör inte Alliansen. De gör varken
            jobbet här hemma eller jobbet internationellt.
          </note>
          <note type="speaker">
            Anf. 46 Statsminister FREDRIK REINFELDT (M) replik:
          </note>
          <note>
            Herr talman! Jag har läst att Miljöpartiet väckt en motion om
            att avveckla svensk kärnkraft. Där tänker man sig dels peka ut
            vilka aggregat som ska stängas, dels ändra det av riksdagen beslutade
            energibeslut som möjliggör att man ska kunna investera i befintliga
            kärnkraftsaggregat. Till det kommer att man vill införa flygskatt,
            kilometerskatt på tyngre trafik, höjd bensinskatt motsvarande
            70 öre och höjd inkomstskatt på inkomster över 40 000. Det är
            en mycket bred skattehöjningsagenda och en tydlig politik inriktad
            på att stänga ned stora delar av svensk energiförsörjning.
          </note>
          <note>
            Det är som om ingen tar det på allvar. Det är ingen som rapporterar
            om det, ingen som granskar vad Miljöpartiet säger. Därför blir
            min fråga till Gustav Fridolin: Kan du i dag lova att ingenting
            av detta blir regeringspolitik om Miljöpartiet kommer att vara
            med i nästa regering?
          </note>
          <note type="speaker">
            Anf. 47 GUSTAV FRIDOLIN (MP) replik:
          </note>
          <note>
            Herr talman! Lite förvånad blir man allt när statsministern säger
            att Miljöpartiets klimatpolitik inte granskas. Jag vet inte hur
            många debatter om flygskatt och bensinskatt jag fått ta sedan
            jag blev språkrör för Miljöpartiet. Det är en av de frågor där
            vi granskas allra mest, och så ska det vara. Om vi ska göra jobbet
            här hemma måste vi använda de mest effektiva styrmedlen för att
            få ned utsläppen.
          </note>
          <note>
            Ja, vi tycker att det är rimligt att det är billigare att ta
            tåget mellan Malmö och Stockholm än att flyga. Ja, vi vill lägga
            en klimathundring, en hundralapp i månaden för en svensk normalbilist
            som oavkortat går till att göra det enklare att resa i Sverige,
            enklare att ställa om den svenska fordonsflottan, att verkligen
            på riktigt få en fossiloberoende fordonsflotta till 2030. Vi behöver
            börja tillverka våra egna bilbränslen i Sverige. Det är klart
            att det ger fler jobb att tillverka biogas på svenska gårdar än
            att köpa olja från skurkstater. Det är vår politik – en offensiv
            klimatpolitik som innebär att vi tar ansvaret här hemma och att
            vi är ett globalt föredöme.
          </note>
          <note>
            Statsministern älskar att upprepa att Sverige har världens högsta
            koldioxidskatt. Senast det granskades låg Sverige på åttonde plats
            i EU när det gäller miljöskatter i andel av bnp. Vi halkar efter
            i klimatpolitiken. Det vill vi ändra på.
          </note>
          <note type="speaker">
            Anf. 48 Utbildningsminister JAN BJÖRKLUND (FP) replik:
          </note>
          <note>
            Herr talman! Vi vet vad Miljöpartiet tycker i olika frågor. Det
            behöver vi inte fråga Fridolin om. Det är bara det att vi också
            vet vad Socialdemokraterna tycker i olika frågor. Eftersom de
            tänker sig att bilda gemensam låda efter valet, om de vinner,
            blir det viktigt för väljarna att fråga sig vad den gemensamma
            politiken blir.
          </note>
          <note>
            Säg Öresundsbron, säg det ordet och det framkallar kalla kårar
            hos en generation borgerliga politiker, inte för att man var emot
            bron – vilket dock några var – utan för att det spräckte en borgerlig
            regering. Det var så laddat. En av de första frågor som kommer
            att hamna på regeringens bord efter valet 2014, antingen det är
            vi eller de rödgröna, kommer att bli ifall spaden ska sättas i
            jorden för Förbifart Stockholm. Många hoppades att spaden skulle
            hinna sättas i jorden före valet, men nu är det inte så på grund
            av överklaganden och annat. Det blir hösten 2014. Det är det största
            infrastrukturprojektet någonsin i svensk historia när det gäller
            vägtrafik, betydligt dyrare än Öresundsbron – 30 miljarder. Jag
            vet att Miljöpartiet har en skräckkalkyl som är mycket högre,
            men det spelar ingen roll; det är det största någonsin.
          </note>
          <note>
            Nu råkar det vara ett högprestigeprojekt för Socialdemokraterna
            och har så varit i alla tider. Mikael Damberg är ordförande för
            Socialdemokraterna i Stockholm. Det är han och hans parti som
            drivit fram detta genom åren och vi har från Alliansens sida ställt
            oss bakom det. Min fråga är: Kan Gustav Fridolin tänka sig att
            sitta i en regering som bygger Förbifart Stockholm?
          </note>
          <note type="speaker">
            Anf. 49 GUSTAV FRIDOLIN (MP) replik:
          </note>
          <note>
            Herr talman! Såvitt jag förstår ifrågasätter allt fler en motorvägsplan
            där vi ska lägga 30 miljarder, sannolikt mycket mer precis som
            Jan Björklund säger, på tre mil motorväg. Vi behöver de pengarna
            för att satsa på kollektivtrafiken, göra det enkelt att ta sig
            fram på ett klimatsmart sätt. Vi behöver de pengarna för att bygga
            ut den svenska tågtrafiken, göra det enkelt att pendla, bygga
            bra pendelregioner också i vår del av Sverige. Det är där vi behöver
            använda de pengarna snarare än att bygga tre mil motorväg för
            30 miljarder kronor.
          </note>
          <note>
            Det är vår tydliga prioritering. Jag tror att de flesta stockholmare
            och de flesta svenskar känner igen den. Jag vet att de flesta
            stockholmare och svenskar också delar den synen. Det är inte en
            förbifart förbi Stockholm som kommer att lösa trafikproblemen
            i Stockholm. Det är moderna trafiklösningar som kommer att göra
            det. Det är så man satsar ute i världen. Det är så vi behöver
            investera också i Sverige, inte med planer som ni, Jan Björklund,
            försökt föra fram sedan 70-, 80-talet och ändå inte lyckats med.
          </note>
          <note type="speaker">
            Anf. 50 Utbildningsminister JAN BJÖRKLUND (FP) replik:
          </note>
          <note>
            Herr talman! Vi kan strunta i vad opinionen just nu tycker, men
            jag kan ändå notera att det gjordes en opinionsundersökning om
            Förbifart Stockholm för några veckor sedan. En kompakt majoritet
            bland stockholmarna ville ha den. Till och med en majoritet av
            Miljöpartiets väljare ville ha förbifarten.
          </note>
          <note>
            Men det var inte min fråga. Jag frågade om Fridolin kan sitta
            i en regering som bygger förbifarten, och Fridolin svarar med
            att läsa upp Miljöpartiets vägtrafikmotion. Den hade jag kunnat
            läsa själv. Det var inte det som var frågan. Det sitter socialdemokrater
            i salen, och om de bildar regering tänker de bygga Förbifart Stockholm.
            Det har varit en av de största frågorna för sossarna i Stockholm
            sedan årtionden och är det också nu när Mikael Damberg är ordförande.
          </note>
          <note>
            Jag vet att Gustav Fridolin är sugen på att bli minister. Jag
            har nästan aldrig sett någon som är så sugen och så anpasslig,
            men frågan är Gustav Fridolin: Kan du tänka dig att sitta i en
            regering som bygger Förbifart Stockholm?
          </note>
          <note type="speaker">
            Anf. 51 GUSTAV FRIDOLIN (MP) replik:
          </note>
          <note>
            Herr talman! Jag har nog aldrig sett någon som gör så mycket
            för att lämna över ett departement som utbildningsministern.
          </note>
          <note>
            Herr talman! Statens trafikmedel ska användas till att bygga
            en bra järnväg över Sverige, till att bygga bra kollektivtrafik.
            Det är det vi behöver använda våra resurser till. Det ska inte
            vara så att man sätter sig på tåget och drar lott om huruvida
            man kommer fram eller inte. Tåg ska gå i tid och komma fram i
            tid. Man ska kunna lita på kollektivtrafiken. Det är det vi ska
            använda statens resurser till. Det tror jag att jag varit mycket
            tydlig med.
          </note>
          <note type="speaker">
            Anf. 52 Näringsminister ANNIE LÖÖF (C) replik:
          </note>
          <note>
            Herr talman! När Miljöpartiet bildades utropade man sig som ett
            eget alternativ. Man skulle vara fristående från politiska block.
            Det är en grundtanke som verkar vara kapitalt övergiven. Faktum
            är att Miljöpartiets politik för varje år blir rödare och rödare.
            Miljöpartiet går från jobbfokus till ledighetsfokus, från mångfald
            i välfärden till förbud, från valfrihet till centralism, från
            sänkta kostnader till skattechocker.
          </note>
          <note>
            I höstens budget lägger Miljöpartiet fram skattehöjningar på
            över 40 miljarder kronor. Det handlar framför allt om höjda skatter
            på unga, ett slopat jobbskatteavdrag, höjda arbetsgivaravgifter
            för företag och straffskatter på landsbygden. Resultatet kommer
            att bli färre företag och färre jobb i hela landet, framför allt
            för de unga.
          </note>
          <note>
            Samtidigt talar Miljöpartiet sig varmt för grön skatteväxling.
            Det handlar om att skatten på det som är bra, till exempel jobb
            och företagande, sänks och skatten på det som är dåligt, till
            exempel utsläpp, höjs. Jag gillar den tanken. Problemet är att
            i Miljöpartiets Sverige blir det mycket skatt och ingen växling.
          </note>
          <note>
            Jag har läst Miljöpartiets budgetmotion. Totalt ökar man skatterna
            för små företag med 19 miljarder kronor, netto. Det är dags att
            Miljöpartiet börjar säga som det är. Miljöpartiet är i första
            hand ett vänsterparti och i andra hand ett miljöparti.
          </note>
          <note>
            Jag skulle vilja fråga Gustaf Fridolin varför de talar om grön
            skatteväxling när de genomför en mörkröd skattehöjning.
          </note>
          <note type="speaker">
            Anf. 53 GUSTAV FRIDOLIN (MP) replik:
          </note>
          <note>
            Herr talman! Jag tackar för att Annie Lööf använder sin repliktid
            till att beskriva Miljöpartiets politik. Det är sant, vi vill
            göra en skatteväxling. Vi vill åstadkomma det som jag trodde att
            vi var eniga med Centern om. Jag trodde det ända fram till dess
            att Alliansens budget landade på riksdagens bord.
          </note>
          <note>
            Vi vill sänka arbetsgivaravgifterna för de små företagen. För
            ett litet företag motsvarar vår sänkning av arbetsgivaravgiften
            ungefär 76 000 kronor. Det är det som avgör om man överlever som
            företag, men det avgör också om man är beredd att anställa kanske
            sin första person eller anställa en person till. Vi vet att skattesänkningar
            för att anställa människor i de minsta företagen är effektiva
            för att få fler jobb. Vi vet att många småföretagare funderar
            om de kan anställa en till, om de kan expandera. Det är effektiva
            skattesänkningar. Vi vill också avskaffa sjuklöneansvaret för
            de små företagen. Det är grön politik, och det är en del av en
            skatteväxling.
          </note>
          <note>
            Däremot är vi inte beredda att göra den prioritering som Alliansen
            har gjort, där 1 procent av de satsningar som görs i år går till
            klimatet, 2 procent går till skolan och 62 procent går till skattesänkningar.
            Vi anser att det är fel prioritering.
          </note>
          <note>
            Detta innebär att man slaktar i landsbygdsprogrammet, med de
            satsningar som gör att svenska lantbrukare har möjlighet att klara
            en omställning och att man på svensk landsbygd får möjlighet till
            bredband. Det innebär att vi inte får den utbyggnad av tåget som
            behövs i Sverige. Det innebär också att man lägger ned regionala
            högskolor. Därmed blir det svårare för den som bor i Västernorrland,
            i Skaraborg eller i mina trakter hemma runt Hässleholm att få
            en högre utbildning. Kan Annie Lööf svara på hur det kan vara
            centerpolitik att lägga ned campus i Härnösand, Skara och Hässleholm?
          </note>
          <note type="speaker">
            Anf. 54 Näringsminister ANNIE LÖÖF (C) replik:
          </note>
          <note>
            Herr talman! Jag kan konstatera att Gustav Fridolin inte lyssnade
            på min fråga. Jag ska ställa den igen.
          </note>
          <note>
            Miljöpartiet höjer netto skatten för små företag med 19 miljarder.
            Det står i er budgetmotion. Det är ingen grön skatteväxling. Det
            är en mörkröd skattehöjning för små företag i hela landet. Och
            det är de små företagen som skapar jobben.
          </note>
          <note>
            Jag har ingenting emot ekonomiska styrmedel. Men de ska vara
            verkningsfulla och träffsäkra. Man ska höja skatterna där det
            ger effekt. Om man gör det på så sätt att produktionen flyttar
            utomlands, dit där man har svagare miljökrav, vinner varken Sverige
            eller klimatet på det.
          </note>
          <note>
            Faktum kvarstår. Miljöpartiet snackar fint om små företag, men
            läser man budgetmotionen ser man att ni höjer skatten för små
            företag med 19 miljarder netto. Jag ställer frågan igen: Varför
            har ni kastat den gröna skatteväxlingen i papperskorgen och valt
            att fokusera på en röd skattehöjning för små företag och ungas
            arbete?
          </note>
          <note type="speaker">
            Anf. 55 GUSTAV FRIDOLIN (MP) replik:
          </note>
          <note>
            Herr talman! Den retorik som kommer från Centerpartiet överensstämmer
            inte med det som de olika företagarorganisationerna sagt när de
            utvärderat våra budgetförslag. De har haft anmärkningar och kritik
            på en del punkter. Självklart är det så. Men de har varit tacksamma
            och tyckt att det är en god prioritering att vi sänker arbetsgivaravgifterna
            för de små företagen, avskaffar sjuklöneansvaret för de små företagen,
            minskar regelkrånglet för de små företagen och satsar på utbildning.
          </note>
          <note>
            Om fler företag ska ha möjlighet att växa och hitta arbetskraft
            att anställa när de får vår sänkning av arbetsgivaravgiften och
            vill anställa en person till, då måste det också finnas en bra
            skola och bra möjligheter till högre utbildning i hela landet.
            Det är därför vi gör de här investeringarna. Det är därför vi
            är beredda att justera skatterna på ett sådant sätt att vi får
            pengar till skolan och klimatet. Det ni gör i den här budgeten
            är ett femte jobbskatteavdrag. Miljöpartiet investerar i stället
            i skolan och klimatet. Där går skiljelinjen i debatten.
          </note>
          <note type="speaker">
            Anf. 56 JIMMIE ÅKESSON (SD) replik:
          </note>
          <note>
            Herr talman! Gustav Fridolin talar om lagliga vägar till Europa.
            Jag tror till och med att han sagt att han vill ha fler lagliga
            vägar till Europa. Det ska naturligtvis tolkas som att Miljöpartiet
            vill öka flyktingmottagningen i Sverige. Det är en tydlig prioritering
            i den situation som råder just nu, med krig och katastrofer runt
            om i världen, att man fokuserar på den typen av flyktinghjälp,
            nämligen flyktingmottagning i Sverige.
          </note>
          <note>
            Runt om i världen har vi drygt 40 miljoner flyktingar som är
            på flykt antingen utanför sina länder eller som internflyktingar
            i sina hemländer. Det är naturligtvis väldigt många människor.
            En fråga till Gustav Fridolin är hur man ska kunna hjälpa alla
            dessa människor genom flyktingmottagning i Sverige. Jag får inte
            ihop det. Det blir naturligtvis orimligt.
          </note>
          <note>
            Om det nu är så att Gustav Fridolin inte tycker att alla de flyktingar
            som finns runt om i världen kan komma till Sverige, hur många
            handlar det då om? Det är en väldigt relevant frågeställning i
            detta sammanhang. Hur många ytterligare kan Sverige ta emot?
          </note>
          <note>
            Med den prioritering som Miljöpartiet gör, att fokusera på mottagande
            av flyktingar i Sverige, är det väldigt många flyktingar som blir
            kvar i närområdet eller i sina hemländer och inte får den mest
            basala hjälpen. Där lever människor som saknar tak över huvudet,
            mat, rent vatten, mediciner eller annat som de behöver för att
            över huvud taget överleva. Men Miljöpartiet tycker att det är
            en rimlig prioritering att hjälpa de få som kan ta sig hit. Eller
            hur mycket vill man öka flyktingmottagandet för att det ska bli
            en effektiv hjälp för flyktingar? Jag förstår inte det. Jag tycker
            att det är en ologisk politik och ett ologiskt resonemang.
          </note>
          <note type="speaker">
            Anf. 57 GUSTAV FRIDOLIN (MP) replik:
          </note>
          <note>
            Herr talman! Jimmie Åkesson ber mig om en siffra. Problemet är
            att det inte handlar om siffror, utan om människor. Det är människor
            som kommer när det brinner i världen. När det brinner i världen
            märks det också i Sverige.
          </note>
          <note>
            Jag har sagt detta till dig tidigare, Jimmie Åkesson, och jag
            säger det igen: Bli aldrig deltidsbrandman! Det ni säger är att
            om vi ser att det brinner någonstans ska vi möjligen åka dit och
            försöka hjälpa till att släcka. Visserligen drar ni ned på biståndet
            också, men i er retorik säger ni att vi möjligen ska åka dit och
            släcka. Men om det kommer ut människor ur det brinnande huset
            ska vi skicka tillbaka dem igen.
          </note>
          <note>
            Så funkar inte räddningsarbete, och så kan inte ett globalt ansvarstagande
            funka. När vi ser att det brinner någonstans ska vi hjälpa till
            att släcka. Vi ska också fråga oss varför det brinner och vilken
            del vi har i det. Hur spelar svensk vapenexport, svenskt internationellt
            arbete och neddraget bistånd in i att det börjar brinna i världen?
            Men vi ska också hjälpa de människor som flyr ur branden.
          </note>
          <note>
            Jag tror att många med mig har förfärats över de humanitära katastrofer
            som vi sett. Du ställde frågor om siffror till mig. Låt mig replikera
            med frågor om människor. Hur tycker du att vi ska agera när europeisk
            flyktingpolitik leder till att båtar sjunker i Medelhavet, med
            massiva humanitära katastrofer som följd? I er budget skriver
            ni att vi plötsligt kan ta bort nio av tio människor som kommer
            till Sverige. Vilka är dessa nio av tio som ni inte vill ska få
            möjlighet att börja ett liv i Sverige? Är det de som just nu flyr
            från Syrien, från ett krig där det används kemiska vapen mot barn?
            Ska vi inte hjälpa dem utan skicka tillbaka dem till Syrien? Är
            det kanske de somaliska barn som får möjlighet att återförenas
            med sina föräldrar och återskapa familjen efter att man skilts
            åt, kanske vid flykt från krig? Är det de som inte ska få stanna
            i Sverige? Vilka är dessa nio av tio som inte ska få stanna i
            Sverige?
          </note>
          <note type="speaker">
            Anf. 58 JIMMIE ÅKESSON (SD) replik:
          </note>
          <note>
            Herr talman! Problemet är att det visst handlar om siffror. Det
            kostar pengar att hjälpa människor.
          </note>
          <note>
            Jag förstår inte Gustav Fridolin när han talar om det brinnande
            huset. Det han i praktiken säger är att Miljöpartiet vill hjälpa
            dem som har en egen bil, har råd med en bussbiljett eller åtminstone
            kan få skjuts långt bort från huset. Det är dem som Miljöpartiet
            hjälper. Jag menar att det rimligaste i en sådan situation är
            att sätta in hjälp först i huset och sedan för de människor som
            befinner sig utanför huset, hos grannen eller var det nu kan vara.
            Det måste väl ändå vara effektivare att hjälpa människor som flyr
            ett brinnande hus på det sättet än att hjälpa dem i städer långt
            bort, kanske i ett helt annat län. Det är fullständigt orimligt,
            Gustav Fridolin.
          </note>
          <note type="speaker">
            Anf. 59 GUSTAV FRIDOLIN (MP) replik:
          </note>
          <note>
            Herr talman! Det är uppenbart att vi ser olika på världen. När
            jag såg bilderna från det fruktansvärda som hänt utanför Lampedusa
            undrade jag vad vi hade kunnat göra för att förhindra det. Jimmie
            Åkesson ställde sig uppenbarligen en helt annan fråga: Hur rika
            var egentligen de här människorna, så att de kunde komma bort
            från sina länder?
          </note>
          <note>
            Jag såg inga rika människor på båtarna. Jag såg människor som
            flydde från krig och förföljelse. Ska vi kunna minska människors
            flykt måste vi fråga oss vad det är som skapar krig och katastrofer,
            vad vi kan göra för att förhindra dem, hur vi kan göra för att
            möta klimathotet, som skapar svält, krig och katastrofer, och
            hur kan vi göra för att minska oron i världen. Men vi kan inte
            bortse från att det sker. Då måste vi också hjälpa till och ta
            ansvar när människor flyr.
          </note>
          <note>
            Jimmie Åkesson säger att människor borde kunna hitta hjälp i
            sitt närområde i stället. En miljon av de flyende från Syrien
            är i dag i Libanon, ett land med fyra miljoner invånare. Några
            har kommit till Sverige. Dem är jag beredd att försöka hjälpa.
            Det handlar inte om kostnader. Det handlar om människor.
          </note>
          <note type="speaker">
            Anf. 60 JONAS SJÖSTEDT (V) replik:
          </note>
          <note>
            Herr talman! Vi får allt oftare nu nyheter som bekräftar att
            riskkapitalbolagen inte passar i den svenska välfärden.
          </note>
          <note>
            JB-koncernens konkurs, där man lämnade tusentals elever i sticket,
            är ett exempel på att det snöda vinstintresset inte bygger en
            bra utbildning och en bra skola.
          </note>
          <note>
            Vi har sett hur Carema byggt upp en vinst, som man har samlat
            upp i bolaget, på 3,5 miljarder kronor, enligt Svenska Dagbladet.
            De pengarna skulle ha gått till äldreomsorgen. Det var våra skattepengar
            som försvann där.
          </note>
          <note>
            Attendo passade på att plocka ut en extra miljard i somras när
            det passade dem, pengar som människor har arbetat och jobbat ihop
            för att de skulle gå till vår gemensamma välfärd.
          </note>
          <note>
            Vi ser hur priset för dem som arbetar i välfärden är lägre bemanning
            och fler otrygga jobb, och personalen slits hårdare.
          </note>
          <note>
            Miljöpartiets kongress beslöt i våras att överskotten i välfärden
            ska återinvesteras. Jag tycker att det var väldigt glädjande –
            det var ett roligt och bra beslut som ni tog där. Jag har noterat
            att ni har väckt en motion i riksdagen om den här principen: Ni
            följer upp ert beslut och säger att det är dags att återinvestera
            vinsten.
          </note>
          <note>
            I Vänsterpartiet har vi gått ett litet steg längre. Vi har kommit
            med ett konkret förslag om hur vi ska göra när vi ser till att
            skattepengarna används på rätt sätt. Vi ser gärna alternativa
            utförare, men man ska inte kunna ta ut vinstpengar ur verksamheten.
          </note>
          <note>
            Min fråga till dig, Gustav Fridolin, är: Om vi nu får det som
            vi eftersträvar, en ny majoritet i riksdagen efter nästa års riksdagsval,
            är du beredd att i samarbete med oss göra upp om det här och se
            till att riskkapitalbolagen försvinner ur skola, vård och omsorg?
          </note>
          <note type="speaker">
            Anf. 61 GUSTAV FRIDOLIN (MP) replik:
          </note>
          <note>
            Fru talman! Möjligheten att komma överens om politik handlar
            om vad den politiken ska gå ut på. Här finns en tydlig skillnad
            mellan Vänsterpartiet och Miljöpartiet.
          </note>
          <note>
            Vi tror att det är bra att föräldrar och bybor har möjlighet
            att driva vidare en byskola som kommunpolitikerna vill lägga ned.
            Vi tror att det är farligt att man då säger att kommunpolitikerna
            får bestämma om byborna ska få driva vidare sin skola. Vi tycker
            att människor ska ha den rätten. Vi tror på att människor som
            verkar i vården ska ha möjlighet att driva sin verksamhet. Vi
            tror att det är viktigt att de då har möjlighet att hitta finansiering.
          </note>
          <note>
            Där skiljer vi oss åt. Det är lätt för er att hitta de praktiska
            förslagen på hur man ska kunna få bort avarterna, för ni vill
            ju egentligen inte ha några alternativ alls. Vi har mötts i dessa
            debatter så länge, och ni har varit emot allting som har handlat
            om att någon ska få göra någonting som inte är sanktionerat av
            någon politiker. Där skiljer vi oss åt.
          </note>
          <note>
            Det betyder inte att vi inte ser avarterna. Vi ser att vinstintresset
            har skapat problem i företag där man valt att i stället för att
            ge en god verksamhet plocka ut pengar i vinst. Vi tycker att de
            pengar vi tillsammans investerar i skolan eller äldreomsorgen
            ska gå till barnen eller de äldre. Det vill vi driva en politik
            för.
          </note>
          <note>
            Ett första steg är att se till att den som driver ett företag
            i välfärden har en tydlighet i sin bolagsordning om att man gör
            det inte för att plocka ut vinst utan för att man har en pedagogisk
            idé eller en idé om hur vården ska drivas, och det är det man
            ska granskas utifrån. Det är ett steg för att se till att de pengar
            vi lägger till välfärden stannar i välfärden och att eventuell
            vinst återinvesteras.
          </note>
          <note>
            Det har vi och Socialdemokraterna reserverat oss för eller lagt
            ett yttrande om i det betänkande som Friskolekommittén lämnat.
            Det är ett steg på vägen.
          </note>
          <note type="speaker">
            Anf. 62 JONAS SJÖSTEDT (V) replik:
          </note>
          <note>
            Fru talman! Med all respekt, Gustav Fridolin, men att ha en sådan
            syftesbeskrivning i bolagsordningen blir ungefär lika effektivt
            som att ha en korsstygnstavla på väggen när det gäller att begränsa
            vinstintresset. Jag tror att det krävs betydligt skarpare åtgärder
            än så. Det krävs ett förbud mot att plocka ut privata vinster
            ur välfärden.
          </note>
          <note>
            Här testas ni. Menar ni allvar? Är ni beredda att lagstifta?
            Vi är det. Vi vill samarbeta med er om att ni ska leva upp till
            det som er kongress faktiskt sade.
          </note>
          <note>
            Du sprider en bild av oss som jag menar är felaktig. Vi är inte
            emot kooperativ. Vi är inte emot stiftelser. Vi är inte ens emot
            att företag får utföra verksamhet inom skolan, äldreomsorgen eller
            sjukvården. Vi är emot att de plockar ut vinstpengar. Det är där
            skiljelinjen går. Vi ser ju vad som händer när riskkapitalbolagen
            kör den här rovdriften i den svenska välfärden.
          </note>
          <note>
            Min fråga till dig är: Är ni allvarliga? Är ni beredda att göra
            upp? Vi är beredda att göra upp om att ta bort vinstintresset
            ur den svenska välfärden.
          </note>
          <note type="speaker">
            Anf. 63 GUSTAV FRIDOLIN (MP) replik:
          </note>
          <note>
            Fru talman! Man väcker inte riksdagsmotioner om man inte är allvarlig.
            Vi har väckt riksdagsmotioner för att se till att de beslut som
            vi arbetade fram tillsammans på vår kongress också får bli verklighet.
            I de besluten ingår att det ska finnas goda möjligheter till alternativ
            i skolan eller i vården, men att det inte ska vara så att någon
            ger sig in i vården eller skolan i hopp om att tjäna snabba pengar,
            dra ned på kvaliteten eller plötsligt lämna skolan med en konkurs
            och eleverna inte har en aning om vart de ska återvända efter
            sommaren. Det är inte okej. Det är inte på något sätt okej.
          </note>
          <note>
            Jag tror att alla vi som med ett eller annat beslut har bidragit
            till det måste erkänna att vi var naiva och gjorde fel. Det är
            inte så vanligt att höra det från denna kammare, det ska erkännas,
            men vi får göra det. Vi var naiva, och vi gjorde fel när vi släppte
            in aktörer som inte hade skolans bästa eller vårdens bästa för
            ögonen. Det ska vi rätta till, men vi ska göra det på ett sätt
            som innebär att de bybor som vill driva vidare en skola ska ha
            möjlighet till det och att hitta finansiering för att göra det.
          </note>
          <note type="speaker">
            Anf. 64 Socialminister GÖRAN HÄGGLUND (KD) replik:
          </note>
          <note>
            Fru talman! Samhället är oändligt mycket större än det offentliga.
            Ändå resonerar vi i Sverige ofta som om samhället och staten eller
            samhället och det offentliga vore precis samma sak. Jag tror att
            civilsamhället spelar en otroligt stor roll för samhällsutvecklingen.
            Det är inte i politiken som allting avgörs. Civilsamhällets organisationer
            spelar en jättestor roll.
          </note>
          <note>
            Den nu sittande regeringen har infört en möjlighet att göra avdrag
            för gåvor till ideella organisationer. Det är en ordning som jag
            tror finns i varje europeiskt land eller åtminstone i varje EU-land.
          </note>
          <note>
            Detta är i sin linda, men vi kan se på till exempel organisationen
            Plan Sverige att det första året med denna verksamhet för deras
            del innebar att intäkterna ökade med 10 miljoner kronor – under
            det första året för en organisation. Det räcker till att till
            exempel bygga 40 skolor med plats för 100 barn på Filippinerna
            – skolbyggnader till 4 000 barn. Detta har varit betydelsefullt.
          </note>
          <note>
            I Miljöpartiets motion säger man att regeringens förslag inte
            är tillräckligt bra: Vi vill utvidga detta också till idrottsföreningar
            och rättighets- och miljöorganisationer, som också borde kunna
            stå som mottagare. Och sedan föreslår man borttagande av denna
            möjlighet.
          </note>
          <note>
            Det skulle innebära ett borttagande av i storleksordningen 300
            miljoner kronor, som försvinner från civilsamhällets organisationer.
            I stället ska det beslutas genom kommuner, landsting och riksdag
            om bidrag till enskilda organisationer, bidrag som ofta är öronmärkta.
            Man tar makten från enskilda och lägger den på det offentliga.
            Det tycker jag är en dålig politik. Förklara gärna hur ni har
            kommit fram till detta, Gustav Fridolin!
          </note>
          <note type="speaker">
            Anf. 65 GUSTAV FRIDOLIN (MP) replik:
          </note>
          <note>
            Fru talman! Precis som Göran Hägglund refererade är problemet
            inte avdragets existens i sig utan att avdraget är felkonstruerat
            och leder fel, både såtillvida att organisationer försöker anpassa
            sig efter ett regelverk som har författats på Regeringskansliet
            i stället för utifrån vad som ger bäst effekt och vad som gör
            mest för de människor man vill hjälpa och stödja, och såtillvida
            att ni finansierar det på ett ganska märkligt sätt.
          </note>
          <note>
            När Göran Hägglund beskriver Alliansens politik beskriver han
            bara en liten del. Han pratar om avdraget till några ideella organisationer
            som i bästa fall lyckats i sitt insamlingsarbete. Men han nämner
            inte att det stora ansvar vi skulle kunna ta tillsammans för de
            fattiga i världen har ni börjat urholka.
          </note>
          <note>
            Vill du verkligen se till att pengar kommer fram till de fattiga
            i världen, som du talar om, måste Kristdemokraterna ta fajten
            mot Anders Borg och sluta upp med avräkningarna av biståndet.
            Pengar som skulle gå till de fattigaste av de fattiga har i stället
            betalat biståndsministerns lön, migrationssamarbete och klimatinsatser.
            Ska vi verkligen göra någonting för de fattigaste av de fattiga
            i världen måste vi se till att biståndspengarna kommer dit där
            de verkligen gör nytta, snarare än att hamna i biståndsministerns
            lönekuvert.
          </note>
          <note type="speaker">
            Anf. 66 Socialminister GÖRAN HÄGGLUND (KD) replik:
          </note>
          <note>
            Fru talman! Sverige har ett högre biståndsanslag än någonsin
            tidigare. Men poängen med mitt resonemang var inte att vi skulle
            ha ännu mer till det offentliga. Det ska vi ha i takt med att
            vi har ekonomisk utveckling.
          </note>
          <note>
            Poängen är att Miljöpartiet vill ge mindre genom enskilda människors
            gåvor. Resonemanget som ni för när ni säger att det borde omfatta
            fler och sedan föreslår ett borttagande är som att säga: Jag är
            på väg till Malmö; därför sätter jag mig på tåget till Sundsvall.
            Det är ju helt fel tänkt av Miljöpartiet. Om ni tycker att det
            är felkonstruerat får ni gärna föreslå förbättringar, men att
            säga att då tar vi bort själva modellen är ju helt fel tänkt,
            helt galet tänkt.
          </note>
          <note>
            Jag trodde att Miljöpartiet stod på den sida som handlar om att
            utöka möjligheterna för civilsamhällets organisationer, möjligheten
            för människor att organisera sig tillsammans, möjligheten för
            människor att tillsammans göra nytta. Men det är uppenbart att
            allt ska ske med offentliga medel. Det tycker jag är fel utveckling.
          </note>
          <note type="speaker">
            Anf. 67 GUSTAV FRIDOLIN (MP) replik:
          </note>
          <note>
            Fru talman! Nej, allt ska inte ske med offentliga medel, men
            de löften vi som land har gett ska vi också hålla.
          </note>
          <note>
            När ni räknar av insatserna för klimatet från biståndet, när
            ni räknar av migrationsarbetet från biståndet, när ni till och
            med räknar av biståndsministerns lön från biståndet, då håller
            ni inte de löften vi har gett till de fattigaste av de fattiga
            i världen.
          </note>
          <note>
            Fru talman! Både socialministern och jag är fostrade i rörelser
            där man gått med bössor på staden och samlat in pengar till viktiga
            ändamål. Jag måste dock ha en annan erfarenhet än socialministern,
            för jag har aldrig gått där på staden och mött någon som tagit
            upp en tjuga ur plånboken och varit på väg att lägga ned den men
            sagt: Vänta! Är det avdragsgillt?
          </note>
          <note>
            Jag tror inte att det här avdraget är det viktigaste för civilsamhällets
            organisering. Civilsamhällets organisering handlar om vilket samarbete
            man kan ha med samhället i stort. Hur kan man bidra? Hur kan man
            undvika att hamna i en situation där ansvar som egentligen är
            gemensamma lämpas över på en? Där hör jag mycket mer om utförsäkringarna,
            trygghetssystemet och biståndet än om avdraget från de sociala
            organisationerna i Sverige.
          </note>
          <note type="speaker">
            Anf. 68 Utbildningsminister JAN BJÖRKLUND (FP):
          </note>
          <note>
            Fru talman! Tecnel är ett industriföretag. De servar trasiga
            elmotorer och transformatorer. Jag besökte dem i förra veckan.
            Chefen är svensk, men Tecnel är ett verkstadsföretag i Maputo
            i Moçambique i södra delen av Afrika.
          </note>
          <note>
            Samhällsdebatten och medierna fokuserar ofta på negativa nyheter
            och på de snabba, stora händelseförlopp som går att fånga på bild.
            Men det som sker i positiv riktning och långsiktigt uppmärksammas
            sällan. Det passerar under radarn.
          </note>
          <note>
            Moçambique har varit ett av världens allra fattigaste länder
            under mycket lång tid, men de har nu haft 7 procents ekonomisk
            tillväxt 20 år i rad. De är fortfarande fattiga jämfört med oss,
            men de är på väg att resa sig.
          </note>
          <note>
            Afrika är på väg att resa sig. Sex av världens tio mest snabbväxande
            ekonomier ligger i dag i södra Afrika. Det vi gemensamt har velat
            åstadkomma i generationer, en jämnare fördelad utveckling mellan
            olika delar av världen, är på väg att ske.
          </note>
          <note>
            FN satte 1990 upp ett mål att halvera världsfattigdomen före
            2015. Nu borde FN sammanträda på nytt, då för en gångs skull ett
            sådant där visionärt mål har uppnåtts. Det har uppnåtts med råge
            och i förtid.
          </note>
          <note>
            Men det skedde inte på grund av FN. Det skedde inte på grund
            av några socialistiska ekonomiska teorier eller på grund av protektionism.
            Det skedde på grund av att dessa länder har valt liberal marknadsekonomi
            och liberal frihandel.
          </note>
          <note>
            Tillväxten i Afrika och i Asien – de asiatiska tigerekonomierna
            och de afrikanska lejonekonomierna – är bra också för Sverige
            och för svenska jobb. ABB skriver i orderböckerna nu när landsbygden
            i södra Afrika ska elektrifieras. Lastbilar från Volvo och Scania
            och arbetsmaskiner från Sandvik och Atlas Copco behövs när nya
            vägar ska byggas och nya varor transporteras.
          </note>
          <note>
            Men vi ska inte vara naiva. Det är det här som är globalisering,
            och den är väldigt positiv, men vi ska inte vara naiva. När biståndet
            byts mot affärsrelationer på lika villkor, vilket är välkommet
            och det vi har önskat, ökar också konkurrensen för oss själva.
            Det ställer krav på oss som nation och på oss som världsdelen
            Europa att vässa oss ytterligare om vi ska klara den framtida
            globala konkurrensen.
          </note>
          <note>
            Sverige står starkt jämfört med övriga Europa just nu, men det
            beror ju på att vi jämför oss med Sydeuropa. Det är inte Grekland
            eller Portugal vi ska konkurrera med i framtiden, utan det är
            nya delar av världen som vi förr bara betraktade som fattiga.
          </note>
          <note>
            Vi måste förbättra företagsklimatet, bevara vårt goda innovationsklimat
            och fortsätta satsa på forskning och utbildning. Skatter måste
            hela tiden anpassas så att Sverige är konkurrenskraftigt i en
            global ekonomi.
          </note>
          <note>
            För vänstersidan handlar politik nästan enbart om att höja skatter
            och spendera mer skattepengar. Men om det ska finnas några skattepengar
            att fördela måste vi hela tiden vårda de välståndsbildande krafterna.
          </note>
          <note>
            På Folkpartiets valaffischer har det i generationer stått: Det
            ska löna sig att arbeta. Det betyder i klartext att inkomstskatterna
            på arbete behöver sänkas.
          </note>
          <note>
            I två stora uppgörelser över blockgränsen, 1981 och 1990, gjorde
            vi i Folkpartiet upp med Socialdemokraterna om att sänka marginalskatterna
            för människor som har höga inkomster. Det vi har gjort i den här
            regeringen är att sänka marginalskatterna även för människor som
            har lägre inkomster. Men det märkliga är att då röstar Socialdemokraterna
            nej.
          </note>
          <note>
            På sikt behöver också värnskatten avskaffas. Sverige har världens
            högsta marginalskatter. Oppositionen tycker att de är för låga
            och borde höjas lite mer. De rödgröna förstår inte problemet med
            att framgångsrika människor flyr Sverige eller att framgångsrika
            människor från andra länder inte vill flytta hit. De ser det som
            ett problem när Ingvar Kamprad återvänder till Sverige, för i
            statistiken ökar klyftorna.
          </note>
          <note>
            Vi behöver också liberalisera arbetsrätten. En socialliberal
            arbetsmarknad kännetecknas av låga trösklar och hög rörlighet
            i kombination med generella trygghetssystem.
          </note>
          <note>
            Sverige har i dag 200 000 fler skattebetalare än 2006 eftersom
            sysselsättningen har ökat med så många personer. Och vi har nästan
            200 000 färre förtidspensionärer än 2006. Det är den ekvationen
            som gör att vi i dag kan ha högre välfärdsutgifter och samtidigt
            lägre skatter än 2006. Det är det som är skillnaden mellan arbetslinjen
            och bidragslinjen. Både Alliansen och de rödgröna vill ha större
            skatteintäkter till staten. Ni vill ha det genom att höja skatterna.
            Vi vill ha det genom fler skattebetalare.
          </note>
          <note>
            Genom att vi har satsat på arbetslinjen har vi, som även Fredrik
            Reinfeldt var inne på, fått resurser att bygga ut välfärden under
            de här åren, som ju i grunden har varit väldigt svåra i världen
            och i Europa.
          </note>
          <note>
            Sverige har fler läkare, fler sjuksköterskor, fler vårdcentraler
            och fler apotek i dag än 2006. Vi har kortare vårdköer i dag än
            2006. Våra skolor har högre lärartäthet med utbildade lärare i
            dag än 2006. Vi har 86 000 fler barn i förskolan i dag än 2006
            utan att barngrupperna har ökat i storlek. Vi har 40 000 fler
            studenter vid våra universitet och högskolor i dag än 2006. Staten
            satsar 30 procent mer på forskning och innovation i dag än 2006.
          </note>
          <note>
            Välfärden har byggts ut till nivåer som aldrig förr. Det som
            har minskat är förtidspensioneringarna. De har å andra sidan minskat
            kraftigt, och det är det som gör att ekvationen går ihop.
          </note>
          <note>
            Våra unga är vår framtid. Att ge dem bra förutsättningar är den
            bästa investeringen vi kan göra, och det börjar i skolan. Den
            reformprocess vi nu genomför inom utbildningspolitiken är historisk.
            Bakgrunden är årtionden av sjunkande skolresultat.
          </note>
          <note>
            Gnatet från oppositionen mot vad vi gör börjar också bli historiskt.
            Simultanförmågan hos oppositionen att klaga på allt är imponerande.
            Om skolreformerna hävdar de rödgröna fyra saker – för det första
            att det är för mycket reformer, för det andra att det behövs mer
            reformer, för det tredje att reformerna går för fort och för det
            fjärde att reformerna går för långsamt.
          </note>
          <note>
            Det intressanta, inte minst för väljarna, är att se hur utbildningspolitiken
            hade sett ut om ni hade styrt under de här åren och göra en jämförelse.
            Vad har ni gjort i riksdagen?
          </note>
          <note>
            Ni röstade nej till nationella prov i årskurs 3. Ni röstade nej
            till ny gymnasieskola. Ni röstade nej till betyg i årskurs sex.
            Ni röstade nej till ny lärarutbildning. Ni har röstat nej, nej
            och nej till alla viktiga reformer. Och nu skäller ni för att
            resultaten av dessa reformer kommer för långsamt! Ni skäller för
            att resultaten av de reformer ni själva har varit emot inte kommer
            tillräckligt snabbt. Det finns ett ord för detta förhållningssätt.
            Det stavas hyckleri.
          </note>
          <note>
            Det tog er 30 år att rasera den svenska kunskapsskolan. Det tar
            tid att bygga upp den igen, men vi ska komma dit. Kunskapsskolan
            är på väg tillbaka.
          </note>
          <note>
            Fru talman! I en undersökning nyligen visade det sig också att
            svenska folket är ett av de folk i världen som är lyckligast.
            Jag antar att den enkäten aldrig nådde någon av dysterkvistarna
            i oppositionen. Det finns stora utmaningar – det är inte tu tal
            om det: välfärd, jobb och skola. Men Sverige har klarat sig bättre
            ur den djupaste finanskrisen på 80 år än nästan något annat jämförbart
            land. Under denna tid har välfärden byggts ut, sysselsättningen
            ökat och skatterna sänkts. Kan inte ni i oppositionen vara lite
            glada? Kan ni inte le en enda gång för att det trots dessa förutsättningar
            har gått så bra för Sverige? Skärp er och sluta baktala vårt land!
          </note>
          <note type="speaker">
            Anf. 69 MIKAEL DAMBERG (S) replik:
          </note>
          <note>
            Fru talman! Det var en spännande och bra inledning om globaliseringen,
            vad som händer i världen och hur det ställer krav på Sverige att
            vara med i en global konkurrens som är tuffare i dag än den var
            för årtionden sedan. Det finns enorma möjligheter, men det finns
            också problem. Jag talade om det tidigare i mitt anförande.
          </note>
          <note>
            Sedan säger Jan Björklund att kunskapsskolan är på väg tillbaka.
            Det resonemanget kan vi spara till ett annat replikskifte. Du
            verkar se något som andra inte ser i resultaten i svensk skola
            i dag. Om man pratar med lärare inser man att det går åt fel håll.
            Titta på skolstatistiken, som visar att klyftorna växer och att
            resultaten sjunker. Men jag sparar detta till ett annat replikskifte.
            Jag tror att vi behöver göra mer för svensk skola.
          </note>
          <note>
            Kommer Jan Björklund ihåg Globaliseringsrådet? Det fick inte
            så stort avtryck i regeringens arbete. Man hade ett globaliseringsråd
            som gav en analys av Sverige efter krisen och vad som krävdes
            för att vi just skulle stärka vår konkurrenskraft i världen. Rådet
            sade att högskolans kvalitet skulle förstärkas och att antalet
            platser skulle byggas ut. Sveriges mål borde vara att tillhöra
            de länder i världen som har en hög andel utbildad befolkning.
          </note>
          <note>
            Vi socialdemokrater tycker att detta är helt rätt. Framtidens
            arbetsmarknad kräver mer av högre utbildning. Arbetsmarknaden
            i dag skriker efter ingenjörer, förskollärare, läkare och många
            andra viktiga yrkeskategorier.
          </note>
          <note>
            Samtidigt är antalet sökande till högskolor och universitet i
            dag högre än någonsin. Det var 381 000 sökande i år. Det är en
            ökning med nära 50 procent sedan 2006.
          </note>
          <note>
            Trots att ungdomsarbetslösheten är väldigt hög har regeringen
            skurit ned med 16 000 högskoleplatser sedan 2011. På Jan Björklund
            låter det som om ni håller på att bygga ut högskolan, men ni planerar
            att dra ned med ytterligare 10 000 platser. I antal platser motsvarar
            det hela Göteborgs universitet.
          </note>
          <note>
            Enligt Högskoleverket innebär detta att Sverige kommer att sänka
            sin utbildningsnivå i stället för att höja den. Förklara för oss,
            Jan Björklund, hur det stärker Sveriges konkurrenskraft att minska
            antalet studieplatser på universitet och högskolor!
          </note>
          <note type="speaker">
            Anf. 70 Utbildningsminister JAN BJÖRKLUND (FP) replik:
          </note>
          <note>
            Fru talman! Vi har 430 000 studenter på universitet och högskolor.
            Det är 40 000 fler än vi hade 2006. Det är riktigt att det år
            2011 var ännu något fler, för vi gjorde extrasatsningar när finanskrisen
            var som djupast, men nu är det 40 000 fler än när vi tog över
            regeringsmakten.
          </note>
          <note>
            Sverige går mot fullständiga utbildningsrekord. Av dem som fyller
            19 år i år kommer innan de fyller 34 år – det är det mått man
            har i EU – 53 procent att få plats på högskolan. Göran Persson
            satte en gång upp ett 50-procentsmål. Han nådde aldrig dit. Vi
            når nu 53 procent, och om sju år är vi uppe i 63 procent. Det
            är fullständigt unika nivåer någonsin i Sverige och också i ett
            europeiskt perspektiv.
          </note>
          <note>
            Jag tror att vi får svårt att fylla platserna. Med den gymnasiepolitik
            vi har haft i Sverige är det fortsatt 63 procent som inte är behöriga
            till högskolestudier. Även om andelen behöriga kommer att öka
            under kommande år är det säkert att vi kommer att ha tomma platser.
          </note>
          <note>
            Platserna medger upp till 63 procent. Det är högre än våra grannländer.
            Det är högre än jämförbara länder. Det är högre än någonsin i
            Sverige. Det ska jämföras med det 50-procentmål som Göran Persson
            satte upp men aldrig nådde.
          </note>
          <note>
            Ni är totalt fokuserade på att jämlikhet är att alla ska bli
            akademiker. Ni kan inte acceptera att vi har högre nivåer än någonsin
            och är på väg mot rekordnivåer, för annars stämmer inte er retorik.
            Ni kör med samma inlägg som ni har kört med i 20 år och kan inte
            se att siffrorna inte stämmer med verkligheten.
          </note>
          <note>
            Det vi nu behöver bygga ut i Sverige är lärlingsutbildningar
            och yrkesutbildningar. Alla kan inte bli akademiker, Mikael Damberg.
            Alla vill inte ens bli akademiker. Samhället funkar inte om alla
            blir akademiker. Det är yrkesutbildningar och lärlingsutbildningar
            som näringslivet efterfrågar just nu.
          </note>
          <note type="speaker">
            Anf. 71 MIKAEL DAMBERG (S) replik:
          </note>
          <note>
            Fru talman! Om man lyssnar till utbildningsministern kan man
            tro att Sverige håller på att bygga ut högskolesektorn. Det gör
            man ju inte. Man drar ned. Man planerar att dra ned med 26 000
            platser i ett läge där arbetslösheten för unga människor är rekordhög,
            där söktrycket aldrig har varit högre och där universitet och
            högskolor vittnar om att de har sökande till platser som faktiskt
            behövs på arbetsmarknaden men inte kan ge ett positivt besked.
          </note>
          <note>
            Uppsala universitet säger att man aldrig har tackat nej till
            så många studenter som i dag. Lunds universitet säger att det
            inte finns plats för dem som är mycket välkvalificerade och söker
            utbildningar. Det handlar om civilingenjörer, högskoleingenjörer,
            sjuksköterskor, psykologer, jurister – yrken som är efterfrågade
            på arbetsmarknaden. Det finns fler sökande än någonsin men färre
            platser att erbjuda. Följden blir att dessa kvalificerade studenter
            nu hänvisas till arbetslöshet. Detta säger rektorn för Lunds universitet.
          </note>
          <note>
            Hur vill du gå till historien, utbildningsministern? Är det som
            den som har sänkt utbildningsambitionerna för Sverige och låtit
            människor vara arbetslösa i stället för att utbilda sig på universitet
            och högskola?
          </note>
          <note type="speaker">
            Anf. 72 Utbildningsminister JAN BJÖRKLUND (FP) replik:
          </note>
          <note>
            Fru talman! Vi är på väg mot rekordnivåer när det gäller akademisk
            utbildning. Om några år är andelen som går vidare uppe i 63 procent.
            Det är inget europeiskt land som är på den nivån.
          </note>
          <note>
            Det finns ungefär 40 universitets- och högskolerektorer. Om man
            frågar dem om de vill ha mer pengar i sin budget kommer alla att
            svara ja. Jag har inte frågat alla, men jag vet att de kommer
            att svara ja. Jag vet att några av rektorerna ligger på både oppositionen
            och oss för att de vill ha mer pengar. Det gäller alla.
          </note>
          <note>
            Det finns andra behov i samhället än att alla ska bli akademiker.
            Vi måste också utbilda människor som ska göra andra jobb och sysslor.
            Jämlikhet är inte att alla blir akademiker.
          </note>
          <note>
            Vi utbildar fler akademiker än någonsin. Vi är på väg mot fullständiga
            rekordnivåer. Men det vi nu behöver göra är att bygga ut yrkesutbildningar
            också.
          </note>
          <note type="speaker">
            Anf. 73 GUSTAV FRIDOLIN (MP) replik:
          </note>
          <note>
            Fru talman! Jag vill tacka utbildningsministern för ett i många
            delar intressant anförande. Jag uppskattade särskilt inledningen
            och gläds särskilt också åt ABB:s order i förnybar energi runt
            om i världen.
          </note>
          <note>
            Jag skulle vilja fråga utbildningsministern hur lång tid han
            använde för att förbereda sig inför dagens debatt.
          </note>
          <note type="speaker">
            Anf. 74 Utbildningsminister JAN BJÖRKLUND (FP) replik:
          </note>
          <note>
            Fru talman! Ja, det var några timmar i går. Sedan är det klart
            att det tog tid att ta fram uppgifter och annat. Resan till Maputo
            tog hela förra veckan i anspråk, men det var bara ett stycke i
            anförandet som handlade om den, så det var mycket tid för ett
            enda stycke.
          </note>
          <note type="speaker">
            Anf. 75 GUSTAV FRIDOLIN (MP) replik:
          </note>
          <note>
            Fru talman! Tack, utbildningsministern, för det ärliga svaret!
            Jag tror att många lärare skulle vilja ha ett par timmar på sig
            att förbereda en viktig lektion.
          </note>
          <note>
            Skolverket har mätt hur lång tid en lärare har till för- och
            efterarbete för en lektion och kommit fram till att det är en
            dryg kvart. På den tiden ska man alltså hinna planera lektionen
            så att den verkligen når fram till varje elev, producera det man
            ska använda under lektionen, ta hand om det efteråt, se till att
            rättning och feedback blir bra och dessutom ta det där spontana
            samtalet med en elev som gör att den eleven verkligen känner sig
            sedd. Att göra detta på en dryg kvart går inte.
          </note>
          <note>
            Därför måste vi se till att lärare får mer tid att göra sitt
            jobb – att lärare får vara lärare. Då måste vi göra två saker.
            Vi måste minska pappersarbetet för lärarna och ta bort tidstjuvarna
            i lärarnas jobb. Vi måste också se till att det finns fler vuxna
            att dela jobbet med.
          </note>
          <note>
            När elevhälsan, studie- och yrkesvägledarna, lokalvårdarna och
            vaktmästarna har försvunnit från skolan är det svårt att klara
            sitt jobb som lärare. Det måste vara fler vuxna i skolan. Är ni
            beredda att tillskjuta medel så att det blir fler vuxna i skolan?
          </note>
          <note type="speaker">
            Anf. 76 Utbildningsminister JAN BJÖRKLUND (FP) replik:
          </note>
          <note>
            Fru talman! Lärartätheten i svensk skola är högre i dag än vad
            den var när Miljöpartiet var med och styrde 2006. Vi fortsätter
            gärna den utvecklingen, men en avgörande faktor för detta är att
            fler söker läraryrket. Vi har nämligen en brist på sökande. Det
            är inte bara att trycka in vuxna i skolan, som om det inte spelar
            någon roll vad det är för vuxna. Det ska vara välutbildade och
            duktiga lärare som kommer in i skolan. Det är inte bara det här
            med fler händer i skolan som är viktigt, utan det ska vara kvalificerad
            personal.
          </note>
          <note>
            Den politik som fördes på 90-talet, när ni var med och styrde,
            och i början av 2000-talet – man skulle inte ha speciallärare
            längre, och så tryckte man in outbildade elevassistenter i stället
            – var förödande. Det är den vi lider av nu.
          </note>
          <note>
            Jag har sett att Miljöpartiet nu publicerar rapporter om att
            det är färre speciallärare i skolan. Ja, det är det. I 20 år hade
            Sverige nämligen ingen speciallärarutbildning. Den lades ned av
            de rödgröna partierna, för man ansåg att speciallärare stigmatiserade.
            In kom outbildade elevassistenter. Det är inget kvalitetslyft.
          </note>
          <note>
            Vi ska ha utbildade lärare i skolan, kvalificerade och kunniga
            människor. Och vi ska ha fler av dem i framtiden. Det är därför
            vi förbättrar läraryrkets villkor, så att vi får fler sökande
            och kan öka lärartätheten i svensk skola.
          </note>
          <note type="speaker">
            Anf. 77 JIMMIE ÅKESSON (SD) replik:
          </note>
          <note>
            Fru talman! Nu har den här debatten pågått i ganska precis två
            och en halv timme. Jag har hört tre av fyra partiledare från regeringspartierna
            tala sig varma för kärnkraft. Den fjärde har vi inte hört än i
            den frågan. Vi får väl se, men jag gissar att det inte är lika
            varmt i det avseendet.
          </note>
          <note>
            Samtidigt kan man titta på den politik som regeringen faktiskt
            för och titta på den politik som man signalerar och skryter om.
            Vi kunde till exempel se näringsministern i Agendas partiledardebatt
            för någon vecka sedan hålla upp ett plakat där vi kunde se utvecklingen
            för vindkraft och hur bra det går. Man bygger till och med tre
            vindkraftverk på julafton.
          </note>
          <note>
            Då blir det lite märkligt, kan jag tycka. Jag vet att jag ställde
            samma fråga i Agenda -debatten. Hur ska man ha det egentligen?
            Man talar om vikten av kärnkraft. Man talar om vikten av billig
            el för svensk industri. Man talar om vikten av breda uppgörelser
            för att långsiktigt säkra tillgången på den el som vi behöver
            för svensk industri, inte minst. Men man gör ingenting.
          </note>
          <note>
            När jag ställer frågan i tv om vad man gör konkret svamlar man
            bara. Man ger inga konkreta besked. Jag frågar: Tänker man ge
            några pengar till ny kärnkraft? Nej, det tänker man inte göra,
            men det ska vara tillåtet med ny kärnkraft.
          </note>
          <note>
            Ärligt talat, fru talman! Det här är inte trovärdigt. Det är
            faktiskt rent hyckleri. Det är plakatpolitik att stå och tala
            om någonting i så hög utsträckning utan att vilja göra någonting
            i praktiken över huvud taget.
          </note>
          <note>
            Fru talman! Min fråga till Jan Björklund är: Hur ska ni ha det?
            Kommer ni att göra någonting för ny kärnkraft i Sverige eller
            inte?
          </note>
          <note type="speaker">
            Anf. 78 Utbildningsminister JAN BJÖRKLUND (FP) replik:
          </note>
          <note>
            Fru talman! Det energibeslut som alliansregeringen har tagit
            innebär att vi öppnar för ny kärnkraft i Sverige. Det som sker
            sedan är att de företag som är kraftproducenter måste vilja bygga.
            Det jag vet, och det som är offentligt kring det hela, är att
            Vattenfall, som är vår stora kraftproducent, har lämnat in en
            ansökan till Strålsäkerhetsmyndigheten för att sätta i gång en
            tillståndsprocess för nya reaktorer i Varberg. Vattenfall har
            köpt mark utanför Ringhals i Varberg för nya reaktorer.
          </note>
          <note>
            Men man säger också att en eventuell byggstart ligger sex, sju,
            åtta år fram i tiden. Det är en enorm tillståndsprocess när det
            gäller detta. Och jag uppfattar att man i riksdagen är överens
            om att det ska ställas enormt höga säkerhetskrav.
          </note>
          <note>
            Jag är för min del övertygad om att det kommer att byggas ny
            kärnkraft i Sverige, såvida inte de rödgröna återinför förbudslagen,
            vilket några av dem vill och andra ger oklara besked om. Men det
            är en process som tar väldigt många år. I Finland har det tagit
            uppemot 15 år från det att man bestämde sig till att den nya reaktorn
            snart är färdigbyggd och börjar leverera elektricitet. Så är det
            delvis därför att tillståndprocesserna är långa och omfattande
            och delvis därför att byggena av moderna och säkra reaktorer är
            mycket ambitiösa och komplicerade.
          </note>
          <note>
            Men vi kommer att behöva kärnkraften. Vi kommer också att behöva
            vindkraft. Energipolitiken står på tre ben. Det är den stora vattenkraften,
            som vi redan har, som är förnybar. Sedan är det de nya förnybara
            energikällorna, som växer fram: vindkraft, bioenergi och solenergi,
            så småningom. Men det finns en insikt om att detta inte kommer
            att räcka, utan vi kommer också att behöva kärnkraft.
          </note>
          <note>
            Jimmie Åkesson slår in fullständigt öppna dörrar om han vill
            ha en konflikt med mig om kärnkraft. Vi är för kärnkraft.
          </note>
          <note type="speaker">
            Anf. 79 JIMMIE ÅKESSON (SD) replik:
          </note>
          <note>
            Fru talman! Det är just därför jag ställer frågan. Jag är mycket
            väl medveten om att Jan Björklund är för kärnkraft. Som jag sade
            har tre av fyra partiledare i regeringen här talat sig varma för
            kärnkraft. Men ändå satsar man på vindkraften. Det är miljard
            efter miljard efter miljard i extremt dyra subventioner. Det är
            massor med kostnader, och det är bortkastat. Ändå säger Jan Björklund:
            Jag tror att vi kommer att ha kärnkraft i framtiden. Men vi behöver
            också annat. Vi behöver också vindkraften.
          </note>
          <note>
            Då är min fråga till Jan Björklund: Varför då? Varför behöver
            vi då vindkraften? Är det verkligen en rimlig satsning i så fall?
            Om vi nu ska ha kärnkraft – kärnkraften är klimatneutral, och
            den är långsiktigt hållbar – varför ska vi ha vindkraft? Varför
            ska vi satsa miljarder på att bygga ut vindkraften i den takt
            som regeringen skryter om när vi samtidigt ska ha kärnkraft?
          </note>
          <note>
            Det är fullständigt onödigt i så fall. Det är det beskedet jag
            vill ha. Kommer man att fokusera på det ena eller det andra, eller
            ska vi fortsätta att ha båda, och är det i så fall rimligt?
          </note>
          <note type="speaker">
            Anf. 80 Utbildningsminister JAN BJÖRKLUND (FP) replik:
          </note>
          <note>
            Fru talman! Jag tycker att vi ska ha kvar våra vattenkraftverk
            också, Jimmie Åkesson. Du kanske blir rasande över det, men jag
            tycker att de ska få vara kvar. Man ska inte bara ha en energikälla.
            Vi behöver flera olika energikällor, av sårbarhetsskäl och av
            många andra skäl.
          </note>
          <note>
            De förnybara energikällorna, kanske ännu mer solkraften än vindkraften,
            har i ett mycket långt perspektiv förmodligen en väldigt stor
            potential – i ett kort perspektiv har de förmodligen inte det.
            Och det är intressant att utveckla den tekniken för framtiden.
            Att lägga alla ägg i en korg tycker jag är fel. Vi måste ha en
            diversifierad energiförsörjning. Men det är klart att nya kärnkraftsreaktorer
            levererar elektricitet i en omfattning som vindkraft inte klarar
            av. Det är det som är poängen med kärnkraft, att den är storskalig.
          </note>
          <note>
            Vi behöver alla tre: vattenkraft, som vi redan har och har haft
            i hundra år, kärnkraft och förnybara energikällor. Alla tre behövs.
          </note>
          <note type="speaker">
            Anf. 81 JONAS SJÖSTEDT (V) replik:
          </note>
          <note>
            Fru talman! Som både Jan Björklund och jag vet lever vi i ett
            samhälle som ännu inte är jämställt mellan kvinnor och män. Det
            finns mycket att vara stolt över i Sverige i historien om att
            bygga jämställdhet, men det finns väldigt mycket kvar att göra.
          </note>
          <note>
            Samhällets syn på våldtäkt speglar hur man ser på jämställdhet.
            Det är en sorts feministisk principfråga hur man ser på brottet
            våldtäkt. Det speglar också hur man ser på människors värde.
          </note>
          <note>
            Lagarna i Sverige har utvecklats på det här området. Och samhällets
            syn på det här brottet har utvecklats mycket. Samtidigt är det
            uppenbart att det finns mycket kvar att göra.
          </note>
          <note>
            Det är ställt utom varje tvivel att det finns ett mycket stort
            mörkertal när det gäller våldtäkter. Det är ett väldigt vanligt
            brott i Sverige, och det är en enorm kränkning av det offer som
            utsätts för det här, som följer med hela livet.
          </note>
          <note>
            Förutom att det finns ett stort mörkertal ser vi att väldigt
            många förundersökningar läggs ned. De drivs aldrig vidare till
            en riktig process. De fällande domarna, om det väl blir en process,
            är ganska få. Sammantaget innebär det att det sannolikt är en
            bråkdel av de våldtäkter som sker i Sverige som leder till en
            rättslig efterföljd. Varken du eller jag kan tycka att det är
            rimligt.
          </note>
          <note>
            Vi vill att man ska göra mer på det här området. Vi tycker att
            det måste finnas en handlingsplan som bland annat innebär att
            det blir särskilda mottagningar för dem som är offer, att man
            har mer resurser till kvinnojourer och brottsofferjourer och att
            man fokuserar på att åtgärda bristerna i förundersökningar när
            det gäller våldtäktsbrott.
          </note>
          <note>
            Men det är också viktigt att ändra själva lagen. Vi vill ha en
            samtyckeslagstiftning. Om man inte vill ha sex men påtvingas det
            menar vi att det ska vara en våldtäkt. Det är den rimliga utgångspunkten.
            Man stärker då rättsligt den som är utsatt.
          </note>
          <note>
            Jag vet att Folkpartiet är det parti som på den borgerliga sidan
            har den bästa historien när det gäller jämställdhet. Är det inte
            dags att skärpa lagstiftningen, Jan Björklund, och införa det
            här med samtycke?
          </note>
          <note type="speaker">
            Anf. 82 Utbildningsminister JAN BJÖRKLUND (FP) replik:
          </note>
          <note>
            Fru talman! Det är dags att skärpa lagstiftningen på detta område,
            och det skedde just. Sedan den 1 juli har vi en skarpare lagstiftning.
          </note>
          <note>
            Det finns ett fall som alla nu diskuterar och som upprör oss
            alla. Det var några pojkar som uppträdde fullständigt svinaktigt
            mot en flicka. De friades, och det skapar stora och upprörda känslor
            hos många av oss. Men vi måste ha klart för oss att de dömdes
            utifrån den äldre lagstiftningen. Vi har en ny lagstiftning sedan
            den 1 juli som är skarpare.
          </note>
          <note>
            Innan jag är beredd att säga att den behöver skärpas ytterligare
            tycker jag att vi ska utvärdera den och se hur den utfaller i
            olika domslut och annat.
          </note>
          <note>
            Vi bygger ut anslagen till kvinnojourerna, och mycket annat av
            det som Jonas Sjöstedt har föreslagit görs redan. Vi är helt eniga
            om detta.
          </note>
          <note>
            Problemet ligger i – och det är därför förundersökningar läggs
            ned – det som också är viktigt i ett rättssamhälle, nämligen att
            kunna bevisa saker. I våldtäktssituationen är det ofta så att
            det står ord mot ord. Det är svårbevisat, och det blir en trovärdighetsfråga.
          </note>
          <note>
            Jag tycker att det har fungerat för dåligt, och det är därför
            vi har skärpt lagstiftningen. I andra diket ligger att man släpper
            på beviskraven och dömer på det ena eller det andra påståendet.
            Vi måste erkänna att det är en svår avvägning, Jonas Sjöstedt.
          </note>
          <note>
            Jag blev oerhört upprörd över fallet i domstolen som redovisades
            nyligen. Det är helt oförsvarligt. Men nu finns en skarpare lagstiftning,
            och låt oss utvärdera den innan vi tar ställning till om vi behöver
            gå vidare.
          </note>
          <note type="speaker">
            Anf. 83 JONAS SJÖSTEDT (V) replik:
          </note>
          <note>
            Fru talman! Jag är väl medveten om att det finns en ny lagstiftning.
            Det är ett steg i rätt riktning. Jag valde också att inte referera
            till det här fallet eftersom det är svårt i den här diskussionen.
          </note>
          <note>
            Som feminist, som anhängare av jämställdhet mellan män och kvinnor,
            är det inte rimligt att utgångspunkten är att om man säger nej,
            om man inte samtycker, är det våldtäkt? Det är dit lagstiftningen
            måste komma. Det förvånar mig att Folkpartiet med den stolta traditionen
            att verka för jämställdhet mellan män och kvinnor inte kan säga
            att det är det naturliga att ha som utgångspunkt för lagstiftningen.
          </note>
          <note type="speaker">
            Anf. 84 Utbildningsminister JAN BJÖRKLUND (FP) replik:
          </note>
          <note>
            Fru talman! Ett nej är ett nej. Det är min uppfattning att den
            nya lagstiftningen bygger på den tanken, men lagen har ännu inte
            prövats. Vi får återkomma innan vi skruvar åt lagstiftningen ytterligare.
            I andra vågskålen ligger också att man börjar döma på lösare boliner.
            Det är inte heller önskvärt i ett rättssamhälle.
          </note>
          <note>
            En upprördhet över enskilda fall, som jag, Jonas Sjöstedt och
            många av oss känner, får inte heller leda till att vi gör avkall
            på viktiga rättssäkerhetsprinciper i domstolsprocesserna. Exakt
            hur den avvägningen går är hela tiden svårbalanserad. Vi har just
            skärpt lagstiftningen för att kunna möta mycket av det som Jonas
            Sjöstedt och jag är överens om att göra. Låt oss utvärdera den
            innan vi tar ställning till om vi behöver gå vidare.
          </note>
          <note type="speaker">
            Anf. 85 Näringsminister ANNIE LÖÖF (C):
          </note>
          <note>
            Fru talman! Tänk er Ikea en lördag strax efter löning. Det är
            ett av de tillfällena då man verkligen behöver en plan. Den behövs
            för att fatta kloka beslut för plånboken, för att navigera och
            så småningom mäkta med att bygga ihop det inköpta. Att styra ett
            land är inte alls samma sak som att handla på Ikea, men behovet
            av en plan är minst lika stort. Det gäller att veta vad och hur,
            annars riskerar det att bli en svettig upplevelse och mycket dyrare
            än tänkt.
          </note>
          <note>
            För sju år sedan gick Centerpartiet in i en regering tillsammans
            med övriga Alliansen. Vi gjorde det väl förberedda och med en
            tydlig idé om vad vi vill åstadkomma. Mötet hemma hos Maud Olofsson
            i Högfors 2004 formade en målbild om ett annat Sverige. För Centerpartiet
            handlade det om frihet och valfrihet, om grön omställning, fler
            entreprenörer och ett land som växer i takt. Med hjälp av verktyg,
            till exempel långsiktiga villkor för energi, sänkta kostnader
            för att anställa unga, en miljöbilspremie, en ny lärlingsutbildning,
            RUT och ROT, och goda förutsättningar att driva företag i hela
            landet, tar vi steg för steg mot målet.
          </note>
          <note>
            I dag är fler sysselsatta än 2006. Andelen energi från vindkraften
            har sjudubblats. Landsbygden är på väg att bli motorn i den gröna
            omställningen. Sedan restaurangmomsen halverades har 10 000 nya
            jobb tillkommit i restaurangsektorn, som är en av Sveriges största
            ungdomsarbetsgivare. Förra året använde ungefär en halv miljon
            människor RUT-tjänster. Reformen beräknas ha skapat nästan 9 000
            nya jobb.
          </note>
          <note>
            Samtidigt vandrar Stefan Löfven vilsen och planlös mellan Billybokhyllorna
            och köksavdelningen. Han säger att han vill ha fler i arbete,
            men han lyckas bara åstadkomma en straffbeskattning på dem som
            skapar jobben. Han måste samarbeta med någon, men han lyckas inte
            åstadkomma fler gemensamma besked än att skatten ska höjas. Han
            tar på sig finskorna och åker till Stockholms närmsta bondgård
            och säger att han vill att hela Sverige ska växa. Samtidigt straffbeskattar
            han landsbygdens företag. Hans svar på vad han tycker om kärnkraften
            är att han ska sätta sig ned och prata om den. Hans inställning
            till skattesystemet verkar vara att man kan använda pengar två
            gånger.
          </note>
          <note>
            Detta känns milt sagt lite ostadigt. Så blir det lätt när målet
            att få styra landet är viktigare än hur det ska göras.
          </note>
          <note>
            Fru talman! Det kanske låter hårt, men att be väljarna om makten
            utan att tydligt redovisa vad man vill göra och med vem man vill
            göra det är att leka med människors framtid. Det är att spela
            rysk roulett med våra gemensamma skattepengar.
          </note>
          <note>
            Det här är på allvar. Det handlar om 120 000 anställda i 10 000
            vårdföretag. Det är en bransch som Socialdemokraterna vill slå
            undan benen för. De vet bara inte hur fort eller hur hårt.
          </note>
          <note>
            Det handlar om den unga tjejen som precis har fått sitt första
            jobb i en restaurang. Med Socialdemokraternas politik skulle hon
            bli dyrare att anställa och maten hon lagar dyrare att köpa. Hur
            den dubbelstöten leder till fler jobb för unga är en fråga som
            Socialdemokraterna fortfarande inte har lyckats svara på.
          </note>
          <note>
            Om ett år är det val. Mötet i Högfors 2004 följdes av flera viktiga
            möten för Alliansen, senast ett möte hemma hos mig i Maramö. Där
            drog vi upp riktlinjerna för det framtida samarbetet. Vi berättar
            med vem vi vill göra det, och vi berättar vad vi vill göra. Det
            handlar om fler jobb, ökad kunskap, grön tillväxt, ett Sverige
            som håller samman och en tryggare vardag för alla. Det är att
            ta ansvar, och det är att ge väljarna en ärlig chans att ta ställning.
            Det är sjyst spel och öppna kort.
          </note>
          <note>
            Fru talman! Sverige tuffar på när övriga Europa går på knäna.
            Vi ligger högt på de allra flesta internationella rankningslistorna.
            När EU-kommissionen för några veckor sedan presenterade den årliga
            uppföljningen av ländernas konkurrenskraft konstaterade man att
            Sverige är i toppklass. Vi är starka, men faktum är att vi är
            starka i jämförelse med andra som har det kämpigt. Det är verkligen
            inte läge att luta sig tillbaka. Det krävs fler reformer för ett
            bättre Sverige. Det krävs en politik med viljan och modet att
            fortsätta att arbeta för fler jobb och företag. Det krävs inte
            en nostalgisk socialdemokrati med Stefan Löfven i huvudrollen
            som Göran Persson II.
          </note>
          <note>
            Fru talman! Årets budget visar tydligt på den avgrundsdjupa vallgraven
            mellan de fyra oppositionspartierna och Alliansen. När socialdemokrater,
            vänsterpartister och miljöpartister tävlar i skattehöjningar sänker
            vi skatten för dem som jobbar och för företagen som skapar jobben.
            Vi sänker trösklarna för unga så att de kan få sitt första jobb.
            Vi gör satsningar på en bättre miljö och ett mer hållbart samhälle.
            Vi satsar på innovationer i små och växande företag. Det är bara
            början. Tillsammans med alliansregeringen kommer Centerpartiet
            att fortsätta att göra Sverige grönare, friare och företagsammare.
            Vi har en plan för hur vi ska ta oss dit.
          </note>
          <note>
            Vi tänker göra det med hjälp av låga kostnader för dem som skapar
            jobben, alltså företagen. Vi tänker göra det med hjälp av tydliga
            och långsiktiga spelregler för miljön. Vi tänker göra det genom
            att fortsätta att genomföra valfrihetsreformer så att människor
            får bestämma mer själva. Vi tänker göra det genom att öppna vägar
            in på arbetsmarknaden för Sveriges unga.
          </note>
          <note>
            Fru talman! Nästan varje vecka möter jag företag som skriker
            efter arbetskraft samtidigt som arbetslösheten är deprimerande
            svart läsning. Jag är övertygad om att en viktig del för att råda
            bot på detta är att reformera Arbetsförmedlingen i grunden. Det
            är inte bara de senaste årens problem med undermåliga jobbcoacher
            som behöver hanteras. Arbetsförmedlingen har sedan länge en mycket
            låg effektivitet och lågt förtroende. Tiden för att lappa och
            laga är förbi.
          </note>
          <note>
            Vi måste på allvar ta oss an ungdomsarbetslösheten, och då måste
            vi också våga pröva nya grepp. Vi behöver titta på en modell med
            en jobbpeng. Precis som vi i Sverige kan välja förskola och skola
            kan man i Australien välja den arbetsförmedlare som man tror har
            störst chans att hjälpa till jobb. Det kan vara ett privat företag,
            en ideell organisation eller en fackförening. Till exempel har
            IF Metall nyligen startat en arbetsförmedling.
          </note>
          <note>
            I höstens budget föreslår regeringen en bred översyn av Arbetsförmedlingen.
            Jag ser fram emot den leveransen.
          </note>
          <note>
            Fru talman! Oppositionen försöker sig på konststycket att bygga
            något tillsammans utan ritning, utan verktyg och utan förmåga
            att samarbeta. Det är möjligtvis ett acceptabelt arbetssätt när
            man ska sätta ihop möbler, men det är inte acceptabelt när det
            handlar om att styra Sveriges framtid. De vet inte vad; de vet
            inte hur.
          </note>
          <note>
            Om ett år står valfriheten, jobben och den gröna omställningen
            på spel. Det Alliansen har byggt upp riskerar att snabbt raseras.
            Oppositionen kommer dessutom oerhört oförberedd till det finaste
            uppdrag man kan ha, nämligen att leda Sverige.
          </note>
          <note type="speaker">
            Anf. 86 GUSTAV FRIDOLIN (MP) replik:
          </note>
          <note>
            Fru talman! Jag tackar näringsministern. En sak förstår jag inte.
            I kammaren fattar vi tillsammans beslut om regler och lagar som
            gäller för svenska bönder. Det handlar om djurskydd, att djuren
            ska behandlas på ett bra sätt. Det handlar om miljökrav, att vi
            ska börja omställningen av svenskt jordbruk.
          </note>
          <note>
            Det är ofta bra krav. Många bönder jag möter berättar att det
            gör dem stolta över sin verksamhet att de kan leva upp till högt
            ställda djurskydds- och miljökrav. Man kan alltid diskutera delar
            av dem, men i grunden har de drivit svenskt jordbruk framåt.
          </note>
          <note>
            Men när det köps in mat till offentliga inrättningar, till de
            äldre i äldreomsorgen eller till barnen i skolan, ställs det inte
            samma krav. Den lokala bonden som har följt de krav som vi har
            ställt kan inte sälja, för då köper man in till lägsta pris. Då
            köper man in kött från djur som har fötts upp på sätt vi aldrig
            skulle tillåta i Sverige och som till exempel har transporterats
            över hela Europa och mat från jordbruk som inte följer svenska
            miljökrav.
          </note>
          <note>
            Jag förstår det inte. Det är ett hån mot de bönder som ställer
            om sin verksamhet för att leva upp till våra krav, och det är
            ett hån mot äldre och barn som inte får bra mat.
          </note>
          <note>
            En av anledningarna är att det enligt många av landets kostchefer
            är svårt att ställa rätt krav vid upphandlingen så att de får
            den bra lokala maten. De ber om stöd för att kunna ställa dessa
            krav utan att hamna i långa och dyra rättsprocesser.
          </note>
          <note>
            Vi har talat om detta tidigare, och då hänvisade centerledaren
            till att Miljöstyrningsrådet ska ge den typen av råd till kostcheferna.
            Men nu plockar ni bort den uppgiften från Miljöstyrningsrådet.
            I stället är det Konkurrensverket som ska ge råd om upphandlingar.
            Men Alliansens myndighet Konkurrensverket har varit tydlig med
            att det inte tycker att man ska ställa miljö- och djurskyddskrav
            när man upphandlar mat. Hur ska detta hjälpa de lokala bönderna,
            barnen och de äldre?
          </note>
          <note type="speaker">
            Anf. 87 Näringsminister ANNIE LÖÖF (C) replik:
          </note>
          <note>
            Fru talman! Det finns en stor skillnad mellan mig och Gustav
            Fridolin. Gustav Fridolin är i opposition, pratar ganska mycket
            men genomför inte mycket. Jag är centerledare, sitter i regeringen
            och genomför saker som ger resultat.
          </note>
          <note>
            Detta är en tydlig fråga. Vi presenterade i höstens budgetmotion
            att vi tycker att upphandlingsstödet har fungerat på tok för dåligt.
            Kommuner, landsting och de statliga myndigheter som hanterar upphandling
            har inte fått tillräckligt stöd. Det har lagts ungefär 40 miljoner
            per år på det svenska upphandlingsstödet. Denna regering dubblerar
            nästan stödet till upphandling; vi lägger på 35 miljoner per år
            för att stärka upphandlingsstödet.
          </note>
          <note>
            Kommuner och landsting har också sagt att det har funnits för
            många olika myndigheter att vända sig till för att få stöd. Det
            vi gör i höstens budget och som kommer att träda i kraft till
            sommaren är att vi samlar stödet till en aktör. Det blir en dörr
            in.
          </note>
          <note>
            De kompetenta medarbetare som har jobbat med miljö- och djurskydd
            på Miljöstyrningsrådet och de duktiga medarbetare som har jobbat
            med innovationsupphandling på Vinnova kommer att finnas under
            samma tak för att kunna ge erforderligt stöd till kostchefer och
            andra som jobbar med upphandling i kommuner och landsting.
          </note>
          <note>
            Detta tillsammans med en nästan fördubblad pengapåse till upphandlingsstödet
            hoppas jag och övriga regeringen ska stärka möjligheten att handla
            in med fokus på bland annat djurskydd och miljöstöd.
          </note>
          <note>
            Så jobbar vi. Vi pratar inte bara utan genomför saker.
          </note>
          <note>
            För ett antal veckor sedan träffade jag de personer som Gustav
            Fridolin talade om. Då presenterade jag vår plan på detta område,
            att vi gör en fördubbling av satsningen och samlar stödet för
            att ge kommuner och landsting det stöd som de behöver.
          </note>
          <note type="speaker">
            Anf. 88 GUSTAV FRIDOLIN (MP) replik:
          </note>
          <note>
            Fru talman! Näringsministern svarar med att kritisera Miljöpartiet
            för att vi lägger fram förslag för miljön och skolan men ännu
            inte har fått genomföra dem för att Centern är i regering och
            Miljöpartiet i opposition. Jag kan garantera Annie Lööf att det
            är en verklighet vi vill förändra och kommer att förändra nästa
            år.
          </note>
          <note>
            När det handlar om att ge bra stöd till kommunerna så att de
            kan handla upp lokal mat från lokala bönder, stötta den lokala
            ekonomin och ge bra mat till de äldre i äldreomsorgen och barnen
            i skolan är situationen den att Alliansens myndighet avråder kommunerna
            från att ställa den typen av krav. Det är tråkigt och fel.
          </note>
          <note>
            Det har funnits ett undantag. Miljöstyrningsrådet var ett bolag
            som gav upphandlare stöd att ställa miljö- och djurskyddskrav.
            Denna möjlighet försvinner när ni tar bort den uppgiften från
            Miljöstyrningsrådet. I stället för ni över den till en myndighet
            som aktivt har motarbetat att den typen av krav ställs. Hur ska
            det göra situationen bättre för barnen i skolan eller för bönderna?
          </note>
          <note type="speaker">
            Anf. 89 Näringsminister ANNIE LÖÖF (C) replik:
          </note>
          <note>
            Fru talman! Gustav Fridolin har också ett ansvar. Om man som
            ledande företrädare beskriver saker på fel sätt uppfattar de som
            exempelvis jobbar med upphandling att så är fallet.
          </note>
          <note>
            Låt oss vara tydliga. Regeringen samordnar upphandlingsstödet
            för att kunna ge ett bättre stöd. Pengamässigt fördubblar vi nästan
            stödet till upphandlingen. Varför gör vi det? Jo, den ena delen
            är att vi vill fokusera på lika konkurrens, miljöskydd och djurskydd.
            Den andra delen handlar om att vi vill se till att upphandlingen
            funkar för alla små företag runt om i landet. Denna marknad är
            på över 600 miljarder, och då är det viktigt att vi ser till att
            det stöd som behövs för små företag och för kommuner och landsting
            finns. Det gör vi, och jag kan försäkra Gustav Fridolin att det
            kommer att vara i kraft från årsskiftet nästa år.
          </note>
          <note type="speaker">
            Anf. 90 JONAS SJÖSTEDT (V) replik:
          </note>
          <note>
            Fru talman! Vid flera tillfällen i denna debatt har du, Annie
            Lööf, och andra företrädare för regeringen sagt att det är fler
            som arbetar i välfärden i dag än 2006 när ni tillträdde. Det säger
            dess värre inte Konjunkturinstitutet, som säger att det är 7 000
            färre. Sveriges Kommuner och Landsting säger att det är ännu färre
            som arbetar i välfärden än när ni tillträdde. Du får gärna berätta
            var siffran kommer från, hur stor den är och hur många fler som
            arbetar. Jag tror att det är viktigt för att klarlägga detta.
          </note>
          <note>
            Oavsett detta är vi 440 000 fler svenskar i dag än när ni tillträdde.
            Det kan inte diskuteras; det är ett faktum. Det innebär i praktiken
            att de som arbetar i välfärden har mer att göra i förhållande
            till befolkningen. Det är obestridligen så.
          </note>
          <note>
            Samtidigt har ni i era satsningar lagt 27 gånger så mycket pengar
            på skattesänkningar som ni har gjort på välfärden. Det är en tydlig
            prioritering.
          </note>
          <note>
            Jag har funderat en del på hur det kan komma sig att det är färre
            som arbetar i välfärden. Några fler borde det ju vara med en ökande
            befolkning och eftersom man i alla fall har gjort några satsningar.
          </note>
          <note>
            Jag tror att en viktig förklaring till det är att en allt större
            del av välfärden utförs av privata vinstdrivande företag. Hur
            ska man kunna göra vinst på skolor och äldreomsorg? Det gör man
            genom att ha lägre personaltäthet. I äldreomsorgen var det ungefär
            10 procent av arbetskamraterna som försvann, som blev omvandlade
            till vinst, ofta i ett skatteparadis. I gymnasieskolan är det
            17 procents skillnad mellan vinstdriven och kommunal gymnasieskola.
            Det här omvandlar skattepengar som vi har betalat in till välfärden
            till privata vinster i stället för att få till fler anställda.
            Det kan vara förklaringen till att andelen anställda går ned i
            välfärden i Sverige i dag.
          </note>
          <note>
            Vad tänker du, Annie Lööf, när du läser nyheten om 3,5 miljarder
            i vinst i Carema, en uppskjuten vinst, eller om en extra utplockad
            vinst till Attendo? Känner du så här: Oj, det var väl använda
            skattepengar; nu är jag nöjd?
          </note>
          <note type="speaker">
            Anf. 91 Näringsminister ANNIE LÖÖF (C) replik:
          </note>
          <note>
            Fru talman! Antalet anställda i kommunfinansierad välfärd finns
            för Jonas Sjöstedt att läsa om i regeringens budget. Det finns
            en tabell där man kan följa det både procentuellt och antalsmässigt
            från 2006 och fram till i dag.
          </note>
          <note>
            Det är bra att Jonas Sjöstedt inte vill leka affär med den svenska
            välfärden. Att välja vård, skola, omsorg är inte som att välja
            bil, lunch eller semesterresa. Problemet tycker jag är snarare
            att Jonas Sjöstedt vill leka kolchos med den svenska välfärden
            – storskaligt, enformigt, likformigt.
          </note>
          <note>
            I den här regeringen har vi förbättrat välfärden för dem som
            använder den och för dem som jobbar i den svenska välfärden. Vi
            kombinerar det gemensamt skattefinansierade med möjligheten för
            den enskilde att välja aktör. Oavsett om det gäller privata eller
            offentliga aktörer har människor blivit mer nöjda. Det är ett
            faktum. Vi gör kvalitetsmätningar. Man har blivit mer nöjd med
            både service och bemötande. Det beror bland annat på en ökad mångfald
            och en förbättrad tillgänglighet.
          </note>
          <note>
            Naturligtvis finns det mycket kvar att göra både för offentliga
            och för privata aktörer vad gäller såväl skolresultat som kvalitet,
            vårdköer och arbetsvillkor till exempel. Men likformighet, Jonas
            Sjöstedt, storskalighet och enfald som följer av vinstförbud och
            stopp för den fria etableringsrätten är knappast lösningen på
            välfärdens problem.
          </note>
          <note>
            Låt mig nämna några siffror som kom från vårdföretagen för ett
            tag sedan. När det gäller hela den privata vårdsektorn kan man
            konstatera att 2,9 miljarder återinvesterades förra året och 2,6
            miljarder plockades ut i utdelning. Framför allt är det små producentkooperativ
            och små företag som gör vinstutdelning då man inte har kunnat
            plocka ut lön under uppbyggnadsfasen. Det är statistik, svart
            på vitt.
          </note>
          <note>
            Min fråga till Jonas Sjöstedt är: Varför vill du leka kolchos
            med den svenska välfärden?
          </note>
          <note type="speaker">
            Anf. 92 JONAS SJÖSTEDT (V) replik:
          </note>
          <note>
            Fru talman! Det vi ser hos riskkapitalbolagsjättarna är just
            storskalighet och likformighet. Det är det du får i dag i välfärden
            genom att du låter riskkapitalbolagen ta över och får den underbemannad,
            med brist på trygga jobb och en personal som får stressa mer därför
            att det är färre som jobbar där. Det är resultatet av den här
            modellen.
          </note>
          <note>
            Jag noterar att du inte svarar om det är väl använda skattepengar
            att miljarder försvinner i vinster. Jag ifrågasätter om det har
            blivit fler som arbetar i välfärden. Det säger inte Sveriges Kommuner
            och Landsting eller Konjunkturinstitutet.
          </note>
          <note>
            Jag menar att den här extrema vinstfixeringen i välfärden är
            dålig därför att välfärden inte fördelas efter behov. Det gör
            också att verkliga alternativ inom eller utom offentlig sektor
            trycks ut av att man ständigt bara jagar vinstpengar.
          </note>
          <note>
            Jag besökte nyligen Värmdö Kooperativa Hemtjänst. Jag tycker
            att det är ett jättebra alternativ, men de har inget vinstintresse.
            Det går att ha kvalitet och valfrihet och sätta brukarna och personalen
            främst. Men saken är den att det gör inte riskkapitalbolagen.
            De gör motsatsen varje dag, och det är ett problem.
          </note>
          <note type="speaker">
            Anf. 93 Näringsminister ANNIE LÖÖF (C) replik:
          </note>
          <note>
            Fru talman! Vi ska ha långsiktigt ägande även i välfärden. I
            partiledardebatterna de två senaste åren är det inte jag som har
            haft vinstfokus. Det är Jonas Sjöstedt som har pratat vinster.
            Låt oss titta på siffrorna över vinster. 2,9 miljarder återinvesterades
            förra året. 2,6 miljarder plockades ut i utdelning. Det var främst
            personalkooperativ och små företag som plockade ut den största
            delen av utdelningen.
          </note>
          <note>
            Det stämmer inte att det är storskaliga riskkapitalbolag inom
            vården. 93 procent av alla vårdföretag har under 20 anställda,
            Jonas Sjöstedt. Låt oss hålla oss till fakta. Jag vet att det
            inte gynnar din retorik, men låt oss hålla oss till fakta.
          </note>
          <note>
            Mot Jonas Sjöstedt står en regering som vill ta ansvar för kvaliteten,
            ha fler händer i vården och en mångfald av aktörer. Jonas Sjöstedt
            vill bara ha en stor vårdkolchos.
          </note>
          <note type="speaker">
            Anf. 94 JIMMIE ÅKESSON (SD):
          </note>
          <note>
            Fru talman! Den senaste tiden har vi tvingats bevittna flera
            tragedier kopplade till den globala flyktingsituationen och många
            människors strävan efter att ta sig till ett bättre liv här i
            Europa. Det är ingenting nytt att människor i svåra situationer
            har en sådan strävan. Det är ingenting nytt att människor är beredda
            att offra väldigt mycket och riskera sina liv för att ta sig till
            och så småningom in i Europa, utan så har det sett ut under en
            ganska lång tid.
          </note>
          <note>
            Nu är det många som vill ta tillfället i akt att skylla de här
            tragedierna på påstått hårda flykting- och invandringslagar i
            Europa. Det pratas om krav på fler lagliga vägar in i EU. Det
            förs fram krav på möjligheter att söka asyl på ambassader i utsatta
            områden. Vi här i Sverige har lovat permanenta livslånga uppehållstillstånd
            till alla syriska flyktingar som tar sig hit.
          </note>
          <note>
            Jag menar, fru talman, att det här är helt fel utgångspunkt för
            flyktingpolitiken. För det första är det precis den sortens signalpolitik
            som får utsatta människor i nöd att begå desperata handlingar
            och söka sig till flyktingsmugglare och med falska förhoppningar
            riskera sina liv på väg mot en bättre tillvaro i Europa.
          </note>
          <note>
            För det andra är inte flyktingpolitik och flyktinghjälp synonymer
            till flyktingmottagning, även om man kan tro det i den svenska
            debatten. Tvärtom skulle jag vilja påstå att flyktingmottagning
            i Sverige är i den här sortens situation, med krig och massflykt
            som följd, ett väldigt dåligt och ineffektivt sätt att hjälpa
            flyktingar på. Utgångspunkten måste vara att hjälpa så många flyktingar
            som möjligt, och det gör vi inte genom att ta emot ett antal tusen
            individer här i Sverige, samtidigt som det stora flertalet flyktingar
            finns kvar i hemlandet eller i närområdet utan tak över huvudet,
            utan mat, utan rent vatten, utan mediciner och utan en rad andra
            av de mest grundläggande förnödenheterna för att över huvud taget
            överleva.
          </note>
          <note>
            För det tredje, fru talman, är myten om de många utländska hjärnkirurger
            som kör taxi här i Sverige populär när man från den här kammarens
            övriga partier vill skuldbelägga svenska folket för sina egna
            misslyckanden med invandringspolitiken. Det är naturligtvis fegt
            att göra på det sättet, men faktum är att i relativa termer är
            det inte sällan de mest välutbildade eller de välbeställda som
            har möjlighet att fly hit från krig och andra katastrofer. Så
            är det säkert i många fall. Jag tror inte att det är en alltför
            vågad gissning att säga att så också är fallet i hög grad när
            det gäller Syrien.
          </note>
          <note>
            Jag tycker att man måste fråga sig om det är bra och vad det
            får för konsekvenser för Syrien och för människorna som blir kvar
            där om landets mest välutbildade och mest välbeställda erbjuds
            livslånga uppehållstillstånd i Sverige. Är det någonting bra?
            Kommer det att underlätta för Syrien och för Syriens folk när
            konflikten, förhoppningsvis snart, är över? Svaret är nej.
          </note>
          <note>
            Vad gör den svenska regeringen i den här frågan? Det har vi talat
            om tidigare. Man tar pengar från biståndet och lägger dem på bostäder
            och bidrag till invandrare i Sverige. Man gör avräkningar i biståndet
            på flera miljarder för flyktingmottagande i Sverige, och så ger
            man några tiotal miljoner, 40 miljoner tror jag, extra till Syrien,
            där behoven är flera miljarder. Det är en ologisk och ineffektiv
            politik, fru talman.
          </note>
          <note>
            Debatten kring detta borde inte handla om hur fler lättare ska
            kunna ta sig in i Europa eller för den delen i Sverige. Debatten
            borde handla om prioriteringar. Den borde handla om hur vi kan
            rikta om flyktingpolitiken och börja använda våra begränsade resurser
            till att hjälpa så många som möjligt och samtidigt börja reda
            upp den situation som den ansvarslösa invandringspolitiken har
            skapat för oss här i Sverige. Sverige behöver kraftigt begränsa
            invandringen, inte öka den ytterligare.
          </note>
          <note>
            Fru talman! En sak som är helt avgörande för vår möjlighet att
            reda upp den här situationen är jobben. Jobben har varit regeringens
            mest prioriterade vallöfte i sju års tid. Med mindre än ett år
            kvar till nästa val kan vi konstatera att det har varit ett kapitalt
            misslyckande. Trots det skryt om 200 000 nya jobb som vi har hört
            i dag är det ett faktum att befolkningen har ökat med nästan en
            halv miljon under samma period.
          </note>
          <note>
            Samtidigt framhärdar man i sina påståenden att vi har arbetskraftsbrist
            och att arbetsutbudet behöver öka ytterligare. Det man framför
            allt har lyckats med från regeringens sida är att skapa ett stort
            överutbud på arbetskraft, framför allt lågkvalificerad arbetskraft.
          </note>
          <note>
            Den rådande situationen borde väl ändå en gång för alla slå fast
            att det inte är mer invandring som är lösningen på framtidens
            välfärdsutmaningar. Det stora problemet inom överskådlig tid är
            massarbetslöshet, inte generell arbetskraftsbrist. Där kan det
            ändå inte råda någon tvekan.
          </note>
          <note>
            Men visst, om man är ärlig i sin oro över den framtida personalrekryteringsproblematiken
            i välfärden måste man samtidigt göra något för att förbättra personalens
            villkor där. Åtgärdas inte dagens problem med kronisk underbemanning,
            stress, ofrivillig deltid, låga löner, delade turer och så vidare
            kommer varken svenskar eller för den delen invandrare att vilja
            jobba i den svenska välfärden i framtiden.
          </note>
          <note>
            Problemet ligger inte i första hand i brist på människor utan
            – möjligen – i brist på människor som vill och kan utbilda sig
            till att jobba i välfärden.
          </note>
          <note>
            Det brukar heta i debatten att det framför allt är antalet arbetade
            timmar som måste öka. Ändå har vi i dag drygt 100 000 deltidsarbetande
            i offentlig sektor som skulle vilja jobba mer än vad de får göra
            i dag. Skulle alla de som vill jobba heltid också få möjlighet
            att göra detta skulle det skapa uppemot 25 000 nya helårsarbetskrafter.
            Det är något som vi väljer att prioritera i vår budgetmotion,
            genom ett stimulansbidrag till kommuner och landsting. Det handlar
            om en övervägande majoritet kvinnor, och den här frågan får därför
            en tydlig jämställdhetsprofil i det avseendet.
          </note>
          <note>
            Det räcker inte, fru talman, att – som Socialdemokraterna gjort
            i tolv år nu – prata och lova. Det räcker inte, och det duger
            inte att lägga över ansvaret för att lösa detta på kommunpolitiker.
            Om man menar allvar måste man visa det i konkret politik. Man
            måste vara beredd att skjuta till de resurser som krävs, annars
            är det inte något annat än klassisk plakatpolitik.
          </note>
          <note>
            En utökad möjlighet, fru talman, till heltid i offentlig sektor
            är också en ambitionshöjning för välfärden. Det behövs fler händer
            i omsorgen, och det behövs fler händer i vården, inte minst om
            det ska vara möjligt att långsiktigt göra något åt den oroväckande
            minskningen av antalet vårdplatser. Det rör sig om ungefär 400
            vårdplatser om året som försvinner, och det gör att vi halkar
            efter i ett internationellt perspektiv. Det leder inte bara till
            sämre tillgänglighet och sämre vård, utan det ökar också sjukhusrelaterad
            dödlighet, det ger längre vårdtid och det ger också en högre kostnad
            för vårdgivaren än vad som skulle behöva vara nödvändigt.
          </note>
          <note>
            Om den svenska hälso- och sjukvården framgent ska kunna hålla
            en hög internationell klass är frågorna om tillgänglighet helt
            avgörande. Det krävs att vi utvecklar och förnyar sjukvården,
            att kroniska sjukdomar behandlas i god tid och att patienter får
            en kvalificerad palliativ vård i livets slutskede.
          </note>
          <note>
            Fru talman! Det finns mycket att göra i välfärden, mycket mer
            än man hinner ta upp i en sådan här debatt. Det kräver satsningar.
            Den senaste tidens debatt om skattepolitiken har gett sken av
            att man måste välja, antingen satsningar på skattesänkningar eller
            satsningar i välfärden. Jag menar att den motsättningen inte är
            självklar. Jag vågar till och med påstå att med rätt prioriteringar
            kan man göra både och. Det visar vi i vår budgetmotion.
          </note>
          <note>
            Vi visar att genom att begränsa en kostsam invandring, effektivisera
            ett ineffektivt bistånd och prioritera om flera av regeringens
            misslyckade, missriktade skattesänkningar – krogmoms och annat
            – går det att göra satsningar i välfärden, satsningar på fler
            vårdplatser, satsningar på trygghetssystemen, satsningar på äldreomsorgen
            och satsningar på skolan samtidigt som vi sänker skatten för vanligt
            folk, samtidigt som vi gör betydande förstärkningar av rättsväsendet,
            samtidigt som vi gör det billigare och enklare för de små och
            medelstora företagen att anställa, samtidigt som vi satsar 25
            000 nya jobb på en stark och levande landsbygd och samtidigt som
            vi över budgetperioden har ett positivt finansiellt sparande.
          </note>
          <note>
            Det handlar, fru talman, bara om politisk vilja och prioriteringar.
          </note>
          <note type="speaker">
            Anf. 95 GUSTAV FRIDOLIN (MP) replik:
          </note>
          <note>
            Fru talman! Jag sade i mitt anförande att det drar kallt i Europa.
            Minoriteter får det allt tuffare, och flyktingpolitiken leder
            till humanitära katastrofer.
          </note>
          <note>
            Det finns partier i Europa som driver på och pressar fram den
            här utvecklingen, partier som sätter människa mot människa och
            inte drar sig för att hetsa mot flyktingar eller minoriteter.
          </note>
          <note>
            Sverigedemokraterna vill vinna svenskarnas förtroende för att
            få representera oss i EU-parlamentet. Därför söker man nu samarbetspartner
            inför ett inträde i parlamentet. Jimmie Åkessons medarbetare berättar
            om möten med partier som inte ens Silvio Berlusconi eller Pia
            Kjærsgaard skulle vilja samarbeta med, såsom Front National, vars
            ledare dömts flera gånger för att ha förnekat förintelsen, eller
            Vlaams Belang i Belgien, vars föregångare var så extrema att de
            helt enkelt förbjöds.
          </note>
          <note>
            De här partierna har tre saker gemensamt: De är emot flyktingar,
            de är emot minoriteter och de är emot kvinnors rätt till abort.
            I allt fler europeiska länder ifrågasätts nu kvinnors rätt till
            sin kropp och möjlighet till abort. Sverigedemokraterna brukar
            inte tala väl om EU, men när det kommer till abort säger de att
            de vill harmonisera reglerna med resten av Europa, alltså följa
            efter ett Europa där kvinnors rättigheter sätts på undantag.
          </note>
          <note>
            Den här politiken leder inte i första hand – det har vi sett
            från länder där abort är förbjudet eller begränsat – till färre
            aborter utan till farligare aborter. Kvinnor dör när de inte får
            den vård de behöver och när de tvingas att resa någon annanstans
            för att genomföra en abort.
          </note>
          <note>
            Jag skulle vilja formulera min fråga till Jimmie Åkesson så här:
            Har du någon teori om varför det så ofta är organisationer där
            makten domineras av män som vill begränsa kvinnors möjligheter
            till abort?
          </note>
          <note type="speaker">
            Anf. 96 JIMMIE ÅKESSON (SD) replik:
          </note>
          <note>
            Fru talman! Det var mycket på en gång, men om jag får koka ned
            det här handlar det om Europas framtid i någon mening och om att
            vi har ett förestående val till Europaparlamentet som är viktigt.
            Vi har ingen representant där i dag. Det vill vi naturligtvis
            ha, och vi kommer att göra vårt yttersta för att ta oss in också
            i det parlamentet.
          </note>
          <note>
            Vilka partier vi ska samarbeta med efter valet vet vi inte i
            dag. Det är mycket riktigt så som Gustav Fridolin påpekar: Vi
            sonderar terrängen, och vi tar reda på vilka intressanta partier
            det finns runt om i Europa och som kanske liknar oss. Naturligtvis
            är det minst lika viktigt att ta reda på vilka som inte liknar
            oss. Det måste man veta sedan. Gustav Fridolin vet likaväl som
            jag att det är viktigt att tillhöra en partigrupp i Bryssel för
            att få möjlighet till talartid, resurser och sådana saker. Det
            är en viktig sak, men vi klarar detta alldeles utmärkt själva
            utan Gustav Fridolins hjälp.
          </note>
          <note>
            När det sedan handlar om den mer konkreta politiken ställde Gustav
            en fråga om abortpolitiken. Jag har aldrig talat om att förbjuda
            abort. Det är en taskig och direkt ohederlig typ av argumentation,
            där man försöker klistra på mig åsikter jag inte har.
          </note>
          <note>
            Däremot är jag – och det har jag aldrig hört Gustav Fridolin
            nämna i något sammanhang – bekymrad över de höga aborttalen i
            till exempel Sverige. Det gör mig väldigt bekymrad. Jag tycker
            att det är så pass bekymmersamt att det är värt att lyfta till
            diskussion. Det är något vi bör tala mer om och hitta en långsiktig
            lösning på, utan att förbjuda fri abort. Det är naturligtvis ingen
            väg för Sverige att gå.
          </note>
          <note>
            Håller inte Gustav Fridolin med om att 30 000–40 000 aborter
            i Sverige varje år är ett problem?
          </note>
          <note type="speaker">
            Anf. 97 GUSTAV FRIDOLIN (MP) replik:
          </note>
          <note>
            Fru talman! Jimmie Åkesson har helt rätt: I EU-parlamentet samarbetar
            man i partigrupper, och att ge sitt stöd till Jimmie Åkesson i
            EU-parlamentsvalet är också att ge sitt stöd till de partier som
            Jimmie Åkessons parti väljer att samarbeta med. Ni har däribland
            träffat Front National och Vlaams Belang, som jag nämnde.
          </note>
          <note>
            Vi ser i Europa hur kvinnors rättigheter sätts på undantag, delvis
            frampressade av partier som dessa. Det brukar börja med att man
            säger att man vill begränsa aborträtten lite grann. När man har
            kommit så långt tar man nästa steg och nästa steg. Resultatet
            ser vi i länder där aborträtten är så begränsad att kvinnor drabbas
            när de söker vård och att kvinnor till och med dör därför att
            de inte får en möjlighet till en legal, i sammanhanget relativt
            ofarlig abort.
          </note>
          <note>
            Jimmie Åkesson svarade inte på detta. Han svarade genom att ställa
            en motfråga. Men min fråga kvarstår obesvarad. Det ni sade för
            några månader sedan om att begränsa aborträtten, gäller det inte
            längre? Är Sverigedemokraterna inte längre med de här partierna
            om att aborträtten ska begränsas?
          </note>
          <note type="speaker">
            Anf. 98 JIMMIE ÅKESSON (SD) replik:
          </note>
          <note>
            Fru talman! Jag vet inte vilka de partierna är. Vi träffar partier
            och sonderar terrängen, som jag sade. Men att gå så långt som
            att säga att vi stöder deras abortpolitik är orimligt och omöjligt,
            eftersom vi fortfarande inte vet vilka partier vi kommer att samarbeta
            med. Jag får väl återkomma till den frågan.
          </note>
          <note>
            Jag vidhåller ändå att det är en djupt ohederlig argumentation
            att klistra på oss deras politik. Vi vet också att det ser mycket
            olika ut i olika länder, vilket har historiska och religiösa förklaringar
            och har väldigt lite med mig att göra. Jag känner mig inte särskilt
            skyldig till att kvinnor runt om i Europa far illa av illegala
            aborter. Det gör jag faktiskt inte. Det finns säkert andra som
            har ansvar för det, men jag har faktiskt inget ansvar för det.
            Jag tycker inte heller, Gustav Fridolin, att du är trovärdig i
            dina försök att klistra dem på benen på mig.
          </note>
          <note type="speaker">
            Anf. 99 Näringsminister ANNIE LÖÖF (C) replik:
          </note>
          <note>
            Fru talman! Jimmie Åkesson har nu pratat om allt vackert som
            han vill lägga pengar på. Problemet är att hela finansieringen
            gör att budgeten är ett enda stort, ihåligt, brunt luftslott.
          </note>
          <note>
            Man planerar att finansiera reformer med 118 miljarder kronor
            de kommande åren genom minskad invandring. Detta baseras på en
            beräkning från riksdagens utredningstjänst som anger en siffra
            mellan 19 och 50 miljarder kronor. Det är ganska långt ifrån de
            118 miljarder kronor som Sverigedemokraterna har fått ihop. Resten
            är alltså hobbysnickrade beräkningar helt utan verklighetsförankring.
          </note>
          <note>
            Jag skulle vilja citera några av alla de ekonomer som ifrågasätter
            hur Sverigedemokraterna har räknat.
          </note>
          <note>
            Stefan Fölster, som är professor i nationalekonomi, säger: Det
            finns i dag inga beräkningar av nettoeffekten av invandringen.
            Stoppar vi invandringen skulle vi kanske kunna spara kortsiktigt,
            men vi förlorar långsiktigt.
          </note>
          <note>
            Lars Jagrén, som är chefsekonom på Företagarna, hävdar att besparingar
            på invandring, integration och bistånd på mer än 50 miljarder
            bygger på oseriösa antaganden och saknar förankring i verkligheten.
          </note>
          <note>
            Jan Ekberg, professor i nationalekonomi vid Linnéuniversitetet,
            konstaterar: Det går inte att räkna så.
          </note>
          <note>
            Svenskt Näringslivs ekonom Li Jansson menar att kalkylen är amatörmässig
            och osannolik.
          </note>
          <note>
            Min fråga till Jimmie Åkesson är: Anser Jimmie Åkesson själv
            att kalkylerna på 118 miljarder kronor är förtroendeingivande?
          </note>
          <note type="speaker">
            Anf. 100 JIMMIE ÅKESSON (SD) replik:
          </note>
          <note>
            Fru talman! De är åtminstone både bättre och mer förtroendeingivande
            än Annie Lööfs och regeringens beräkningar, för ni har ju inga
            över huvud taget, och det gör det hela ganska svårt att diskutera.
          </note>
          <note>
            Det finns inget alternativ att utgå från. Så, ja, vi har den
            mest trovärdiga beräkningen.
          </note>
          <note>
            Sedan är det alldeles riktigt att detta är oerhört svårt att
            räkna på. Men vi har med stöd av riksdagens utredningstjänst och
            med stöd av annan forskning gjort vårt yttersta för att få det
            så korrekt som möjligt.
          </note>
          <note>
            När vi inte har varit säkra har vi gjort så här. Annie Lööf nämner
            till exempel ekonomen Li Jansson, som kritiserar oss. Hon kritiserar
            oss därför att vi menar att nyanlända invandrare generellt konsumerar
            välfärd i högre grad än infödda svenskar. Det finns inga sådana
            siffror som är övergripande. Men det finns i detalj siffror som
            man kan utgå från som visar att det finns en kraftig överrepresentation.
            Men vi väljer att räkna med en överrepresentation på ungefär en
            och en halv gång. Det menar jag är att ta i i underkant, just
            för att försöka vara så trovärdig som det går där det inte finns
            klara siffror att tillgå.
          </note>
          <note>
            Jag menar alltså att det är en mycket trovärdig beräkning, väsentligt
            mer trovärdig än Annie Lööfs och regeringens.
          </note>
          <note>
            Med tanke på regeringens, Finansdepartementets och Anders Borgs
            förmåga att göra prognoser under de senaste åren är det lite förmätet
            och blir lite märkligt när man kritiserar oss för vår förmåga
            att räkna. Tycker man att man är så trovärdig själv när det handlar
            om att räkna långsiktigt? Jag är tveksam till det.
          </note>
          <note type="speaker">
            Anf. 101 Näringsminister ANNIE LÖÖF (C) replik:
          </note>
          <note>
            Fru talman! Anledningen till att jag tar upp frågan är att detta
            ska finansiera alla era fina satsningar som ni snackar om, Jimmie
            Åkesson.
          </note>
          <note>
            Faktum kvarstår: Ekonom efter ekonom sågar dessa hobbyberäkningar
            – det stämmer. Inte ens riksdagens utredningstjänst menar att
            man kan använda de siffror som ni talar om på det sättet. Det
            här är ett citat från det RUT-uppdrag som Sverigedemokraterna
            har beställt som de har glömt att ta med:
          </note>
          <note>
            Beräkningarna kan därmed inte utgöra underlag för att bedöma
            den statsfinansiella effekten av denna del av invandringen på
            längre sikt. – – – De beräknade nettoutgifterna kan inte heller
            rakt av tolkas som en potentiell besparing.
          </note>
          <note>
            Med detta som grund kan man inte se Sverigedemokraternas budget
            som något annat än ren, brun populism.
          </note>
          <note>
            Jag skulle till sist vilja fråga Jimmie Åkesson: De som kommer
            hit för att jobba eller de som flyr undan bomber, krig och förtryck,
            vilka är det Jimmie Åkesson vill stoppa vid gränsen?
          </note>
          <note type="speaker">
            Anf. 102 JIMMIE ÅKESSON (SD) replik:
          </note>
          <note>
            Fru talman! Sådana typer av uttryck som brun populism, vad är
            det? Vi kan väl försöka hålla debatten på någorlunda respektfull
            och sansad nivå och inte ta till den typen av uttryck.
          </note>
          <note>
            Det är fortfarande så, fru talman, att regeringen inte har några
            egna beräkningar på detta. Regeringen har inget alternativ. Man
            presenterar inget alternativ till våra beräkningar.
          </note>
          <note>
            Då kan man ju stå här och i svepande ordalag kritisera de beräkningar
            som vi har lagt ned oerhört mycket tid och resurser på och som
            är de mest trovärdiga och mest korrekta som finns i Sverige i
            dag. Det kan man naturligtvis göra. Men är man verkligen trovärdig
            i det, när man inte kan tala om vad invandringen faktiskt kostar?
            Det kan man ju inte. Annie Lööf kan inte tala om vad invandringen
            kostar. Men det kan jag göra, för jag har räknat på det. Det är
            den stora skillnaden.
          </note>
          <note>
            Sedan kan vi hålla på att kasta olika epitet på varandra. Men
            jag vill inte spela det spelet med Annie Lööf.
          </note>
          <note type="speaker">
            Anf. 103 JONAS SJÖSTEDT (V) replik:
          </note>
          <note>
            Fru talman! Det som slår mig när jag lyssnar på Jimmie Åkesson
            när han talar ekonomisk politik är hur väldigt likt det är vår
            regerings sätt att tänka runt ekonomi. Många av de avgörande beslut
            som regeringen har tagit om skattesänkningar har Sverigedemokraterna
            slutit upp bakom.
          </note>
          <note>
            Ett exempel är den sänkta bolagsskatten, som är väldigt dyr.
            Det är framför allt de stora bankerna, som redan gör enorma vinster,
            som vinner på det. Det har vi talat om tidigare.
          </note>
          <note>
            Det gäller privatiseringarna i välfärden, där Sverigedemokraterna
            stöder tvångs-LOV, att man ska tvinga kommunerna att privatisera
            äldreomsorgen, så att fler resurser kan dras ur välfärden.
          </note>
          <note>
            Nu stöder ni det femte jobbskatteavdraget. Det är den dyraste
            satsningen som regeringen gör i sin budget. Den kostar 12 miljarder
            kronor. Det som är typiskt för jobbskatteavdraget är att den som
            har en hög inkomst får ett högre avdrag i kronor och att den som
            har en låg inkomst får ett lägre avdrag i kronor. Det innebär
            att man förstärker inkomstklyftorna.
          </note>
          <note>
            Det jag tycker är fel av er att ni har varit med om att sänka
            skatten och sedan säger att det är bristande resurser till välfärden
            och skyller det på invandringen. Nej, det beror på en politik
            som ni är med och stöder att det inte finns resurser till välfärden.
          </note>
          <note>
            Jag tycker att det är en ohederlig argumentation. Det är visst
            så att man väljer vad man lägger pengar på, och man kan inte få
            allt. Men ni påstår att ni kan få allt.
          </note>
          <note>
            En annan effekt av jobbskatteavdraget som är själva kärnpunkten
            är att den som har haft oturen att vara sjuk och den som är arbetslös
            och har blivit av med jobbet inte får någon sänkt skatt alls.
            Den får inte en enda krona i sänkt skatt. Men en höginkomsttagare
            som tjänar riktigt bra kan tjäna tiotusentals kronor per år på
            jobbskatteavdragen.
          </note>
          <note>
            Var finns rättvisan, Jimmie Åkesson? Vad är det som är rättvist
            med att den som har blivit sjukskriven inte får någon skattesänkning
            medan den som är höginkomsttagare får tiotusentals kronor i skattesänkning?
            Är det en politik för rättvisa?
          </note>
          <note type="speaker">
            Anf. 104 JIMMIE ÅKESSON (SD) replik:
          </note>
          <note>
            Fru talman! När man läser Vänsterpartiets budgetmotion slås man
            av en sak. Vänsterpartiet vill höja inkomstskatten, höja bensinskatten
            och höja bolagsskatten. Vänsterpartiet vill återinföra direkt
            skadliga skatter som förmögenhetsskatt och gåvoskatt. Inte ens
            när man har dött ska man komma undan Vänsterpartiets skattearm.
            Vänsterpartiet vill återinföra arvsskatten.
          </note>
          <note>
            Skatt, skatt och skatt. Det verkar lite grann som att hela Jonas
            Sjöstedts existens på något sätt går ut på att beskatta människor
            så mycket som möjligt och göra det så svårt som möjligt för vanliga
            människor att leva sina egna liv.
          </note>
          <note>
            Ja, det finns en skillnad där eftersom jag inte ser på vare sig
            det svenska samhället eller världen på det sättet.
          </note>
          <note>
            Jag är alldeles övertygad om att det i dag finns ett behov av
            att stimulera den inhemska ekonomin. Därför är det rimligt att
            vi ger vanliga människor som arbetar lite mer i plånboken så att
            de kan konsumera och så att de som arbetar i Konsum, i den stora
            elektronikkedjan eller någon annanstans inom handeln kan få behålla
            sina jobb i en tid då efterfrågan på svenska produkter i omvärlden
            inte är lika stor som tidigare. Då behöver vi denna typ av stimulanser.
          </note>
          <note>
            Problemet här är att Vänsterpartiet inte förstår detta, utan
            Vänsterpartiet tror att vi långsiktigt kan bygga på för att göra
            det dyrare för människor att arbeta och att vi inte behöver några
            stimulanser för den inhemska ekonomin för att långsiktigt klara
            jobben. Jag menar att det är en felaktig analys. Jag förstår den.
            Den är inte ny. Man har byggt många samhällen runt om i världen
            på denna typ av analyser. Det har inte gått så bra. Jag vill därför
            inte göra det i Sverige.
          </note>
          <note type="speaker">
            Anf. 105 JONAS SJÖSTEDT (V) replik:
          </note>
          <note>
            Fru talman! Jag ställde en rak fråga till Jimmie Åkesson. Varför
            ska en höginkomsttagare få tiotusentals kronor i sänkt skatt,
            medan den som är sjuk eller arbetslös inte ska få en enda krona
            i sänkt skatt med Sverigedemokraternas politik? Jag fick inget
            svar.
          </note>
          <note>
            Sedan talade Jimmie Åkesson om att man ska stimulera efterfrågan.
            Hur gör man det bäst? Det gör man genom en vänsterpolitik. Vi
            sänker skatten för de sjuka och de arbetslösa. Vi tycker att det
            är rättvist. Vi höjer studiemedlet för studenterna. Vi sänker
            skatten på hyresfastigheter så att hyrorna kan sänkas. Vi höjer
            inte inkomstskatten för någon som tjänar under 30 000 kronor i
            månaden, och det är de flesta människor. Vi sänker skatten för
            dem som är med i fackföreningar och a-kassan. Det är att satsa
            på de grupper som har låga inkomster. Det är det mest effektiva
            sättet att stimulera ekonomin.
          </note>
          <note>
            Jimmie Åkesson sänker skatten för storbankerna, och han sänker
            skatten för sig själv. Konsumkassörskan som du, Jimmie Åkesson,
            talade om får bara hälften av det som du får i skattsänkning med
            det femte jobbskatteavdraget.
          </note>
          <note>
            Det är skillnaden mellan högerpolitik och vänsterpolitik. Det
            är skillnaden mellan dig och mig, Jimmie Åkesson. Men du har fortfarande
            inte svarat på varför den sjuka och den arbetslösa ska ha högre
            skatt än den som har turen att ha ett arbete.
          </note>
          <note type="speaker">
            Anf. 106 JIMMIE ÅKESSON (SD) replik:
          </note>
          <note>
            Fru talman! Jag kan också ställa tio olika frågor. Sedan kan
            jag i min andra replik uppehålla mig vid den fråga som jag inte
            fick svar på. Det är inte särskilt hederligt, men det är en taktik
            som man kan använda sig av.
          </note>
          <note>
            Fru talman! Här handlar det om ett batteri av åtgärder där Jonas
            Sjöstedt skjuter in sig på en enskild skattesänkning. Som Jonas
            Sjöstedt är mycket väl medveten om är vi överens när det gäller
            till exempel förslaget att höja brytpunkten för statlig skatt.
            Varför är vi överens om det? Jo, därför att jag delar analysen
            att det inte har någon jobbskapande effekt över huvud taget, till
            skillnad från skattesänkningar för vanliga människor. En skattesänkning
            för Konsumkassörskor, för poliser och för dem som arbetar i välfärden
            har en effekt. Men en skattesänkning för dem som tjänar allra
            mest har inte någon jobbskapande effekt, och därför behöver vi
            inte den skattesänkningen. Då riktar jag hellre denna skattesänkning
            till pensionärer, till dem som är sjuka, till dem som behöver
            a-kassa och så vidare. I detta avseende har jag en fullt balanserad
            och rimlig utgångspunkt.
          </note>
          <note type="speaker">
            Anf. 107 JONAS SJÖSTEDT (V):
          </note>
          <note>
            Fru talman! Riksdagskolleger! Åhörare! Vi lever i trianguleringens
            tid. Jag förstår att många människor inte bryr sig om detta ord
            speciellt mycket. Men om man ska förstå den valrörelse som nu
            börjar ska man fundera på vad detta ord egentligen innebär. Det
            innebär framför allt att partierna försöker likna sina motståndare
            för att ta bort egna svagheter och försöka röra sig närmare de
            andra i politiken. Då blir det samling i mitten.
          </note>
          <note>
            Det är till exempel därför som Moderaterna låtsas vara ett arbetarparti
            trots att de inte är det. Det är triangulering. Det är nog också
            därför som Socialdemokraterna godtar så mycket av de borgerliga
            skattesänkningarna. Man försöker likna varandra, lurpassa på varandra
            och ta över delar av varandras politik.
          </note>
          <note>
            Jag tror att detta är dåligt för det politiska samtalet i Sverige.
            Jag tror att det tar bort ideologin och idéerna ur debatten, men
            de kommer att behövas i denna valrörelse.
          </note>
          <note>
            Vad händer i en politisk debatt där alla samlas runt mitten och
            försöker likna varandra så mycket som möjligt? Där blir politiken
            i stället inriktad på utspel och på personer och mindre på långsiktigt
            innehåll. Då fokuseras politiken på vad de osäkra mittenväljarna,
            som har det ganska bra, vill höra. Då finns det mycket lite plats
            för den som är sjukskriven och inte har så mycket röst i samhällsdebatten.
            Då är det få som lyfter fram situationen för de ensamma föräldrarna
            med barn som kämpar varje månad för att betala räkningarna och
            hålla näsan ovanför vattenytan.
          </note>
          <note>
            Detta präglar det politiska samtalet. I en sådan diskussion passar
            det inte in att diskutera omfördelning av makt och rikedom så
            att vi får ett samhälle med ökad jämlikhet. Men jag tror på ett
            jämlikt samhälle.
          </note>
          <note>
            I denna debatt passar inte de svåra frågorna i klimatdiskussionen
            in. Kan vi i förlängningen arbeta för en ekonomisk tillväxt som
            bygger på ständigt ökande materiell konsumtion? Jag tror inte
            det. Jag tycker att den frågan hör hemma i valdebatten.
          </note>
          <note>
            I en sådan diskussion talas det alltför lite om de elever och
            de barn som misslyckas i den svenska skolan därför att det är
            viktigare att kunna välja än att alla elever får ett bra skolresultat.
          </note>
          <note>
            Vänsterpartiet ställer inte upp i detta svenska mästerskap i
            triangulering. Vi har en politik som skulle förändra villkoren,
            mer än på marginalen, för många människor i Sverige.
          </note>
          <note>
            Politik gynnar alltid olika människor och olika grupper i samhället.
            Där gör man ett val. Det är inte så svårt att läsa ut vad denna
            regerings politik har inneburit och vem som har vunnit på den.
            Höginkomsttagarna är rikare än någonsin. Storbankerna plockar
            ut större vinster än någonsin. De som gör vinst i välfärden har
            fest varje dag. Men vi ser också hur inkomstklyftorna växer i
            Sverige.
          </note>
          <note>
            Vad väljer vi? Vad skulle vänsterpolitiken innebära? Jo, den
            skulle till exempel innebära att inkomstklyftorna minskar i det
            svenska samhället. När inkomstklyftorna minskar mellan rika och
            fattiga, minskar de också mellan kvinnor och män därför att det
            hänger ihop. Sänker man skatten för de allra rikaste, sänker man
            den framför allt för män. Slår man sönder sjukförsäkringen för
            de långtidssjukskrivna drabbar det framför allt kvinnor. Dessa
            saker hänger ihop. En politik för rättvisa blir därmed också en
            feministisk politik.
          </note>
          <note>
            Vi satsar särskilt på dem som är mest utsatta i dagens svenska
            samhälle. Det handlar om de ensamstående föräldrarna som vi menar
            ska ha ett högre underhållsstöd och ha rätt till barnomsorg på
            obekväm arbetstid. Vi vill också satsa på förskola och fritis.
            Där läggs grunden för Sveriges framtid.
          </note>
          <note>
            En annan grupp som har fått stå tillbaka under de senaste åren
            är stora delar av dem som är unga i Sverige i dag och som nu växer
            upp. Vem är det som inte kan få ett fast arbete i Sverige i dag?
            Det är till exempel majoriteten av de unga. Den sortens land har
            Sverige blivit. Det är ungdomarna som väntar på sms:et i mobiltelefonen
            där det sägs om de får arbeta i morgon eller inte. Det är de som
            väntar på beskedet om vikariatet förlängs nästa månad eller nästa
            vecka. Det är de som inte kan planera sin framtid. De betalar
            priset för Alliansens politik.
          </note>
          <note>
            Men vi satsar på de unga. Vi menar att fasta anställningar ska
            vara det normala och att otrygga jobb ska vara undantaget när
            man behöver tillfällig förstärkning.
          </note>
          <note>
            Vi satsar på utbildning genom fler platser i högskolan. Vi vill
            höja studiemedlen som har släpat efter. Och inte minst satsar
            vi på att bygga bostäder. Det är ungdomarna som betalar priset
            för att vi inte har byggt ordentligt i Sverige på många år.
          </note>
          <note>
            Det är de som flyttar runt bland bostäder med andrahandskontrakt.
            Det är de som blir uppskörtade på alldeles för mycket pengar när
            det är bostadsbrist och bostäder hyrs ut i andra hand. Man kan
            bara göra en sak för att komma åt detta. Det är att bygga fler
            hyreslägenheter.
          </note>
          <note>
            Vi satsar på klimatet. Vi ökar investeringarna mer än något annat
            parti på de områden där vi vet att vi kommer att kunna begränsa
            utsläppen. Det handlar om att renovera de slitna bostäderna, bygga
            ut järnvägen och satsa på den förnybara energin. Vi måste bygga
            om Sverige för att klara klimatet.
          </note>
          <note>
            Vi satsar även på välfärden. När regeringen har lagt 27 gånger
            så mycket på att sänka skatten som på välfärden gör vi lite grann
            tvärtom. I dag märker också människor runt om i Sverige att det
            finns för få vårdplatser och att det är för stora grupper på fritis.
            Då är det dags att lägga om politiken.
          </note>
          <note>
            Vi väljer alltså att satsa på jämställdheten, på de unga, på
            klimatet och på välfärden. Vi menar att det är riktig politik
            som inte faller i trianguleringsfällan.
          </note>
          <note>
            I dag är det enligt Konjunkturinstitutet 7 000 färre som arbetar
            i kommuner och landsting än det var 2006, trots att vi har blivit
            440 000 fler svenskar. Det beror till stor del på att vi har valt
            att skjuta över välfärden till de privata finansiärerna. Där försvinner
            jobben och blir i stället privata vinster i skatteparadis. Vill
            vi ha en rimlig välfärd behövs både att vi fördelar resurserna
            på ett annat sätt och att vi sätter stopp för privatiseringsexperimentet
            i den svenska skolan, sjukvården och äldreomsorgen.
          </note>
          <note>
            Det kanske tydligaste – och kanske också det märkligaste – exemplet
            på triangulering är Moderaternas nya logotyp. Man försöker kalla
            sig ett arbetarparti. Det gör det parti som genom sin historia
            har gått emot i stort sett varje föreslagen reform som har förbättrat
            den svenska arbetarklassens villkor. Det partiet är fräckt nog
            att kalla sig ett arbetarparti. Tydligare kan det knappast bli.
          </note>
          <note>
            Ett riktigt arbetarparti låter inte de otrygga jobben bli fler.
            Ett riktigt arbetarparti begränsar arbetsgivarnas möjlighet att
            begränsa visstidsanställningar. Det tar krafttag mot det som blir
            alltmer vanligt på svensk arbetsmarknad, nämligen att man hänsynslöst
            utnyttjar arbetskraft från andra länder, om det så är i bärskogen,
            bland lastbilschaufförer eller i restaurangkök. Ett riktigt arbetarparti
            gör någonting åt att man missbrukar bemanningsföretagen genom
            att sparka gamla trotjänare och i stället ta in bemanningsanställda.
          </note>
          <note>
            Ett riktigt arbetarparti bedriver en skattepolitik som gynnar
            lågavlönade och hyresgäster. Regeringens skattepolitik ger vad
            man än säger mycket mer till den som har mest, och snart spricker
            Sverige sönder i en liten elit som har mer än den behöver och
            många som kämpar för att få vardagen att gå ihop. Vi har en annan
            skattepolitik. Vi sänker skatten för många långinkomsttagare i
            och med att de får avdragsrätt för avgift till a-kassa och fackförbund.
            Vi höjer inte inkomstskatten för någon som tjänar mindre än 30
            000 kronor i månaden.
          </note>
          <note>
            Ett riktigt arbetarparti har en politik för arbete. Hur ska en
            sådan se ut? Ja, dagens politik har misslyckats, och det enda
            regeringen kan säga är att vi ska fortsätta med mer av det som
            inte har fungerat. Vi kan dock använda det ekonomiska utrymmet
            annorlunda. Vi kan använda det till bostadsbyggande och till att
            bygga upp infrastruktur. Vi kan göra satsningar på förnybar energi
            som skapar både arbete och exportframgångar. Vi behöver fler som
            arbetar på våra sjukhus och i äldreomsorgen, där alltför många
            får stressa alltför mycket. Fler arbetslösa behöver få en bra
            yrkesutbildning som gör att de kan ta de arbeten som finns.
          </note>
          <note>
            Så ser en politik för ett riktigt arbetarparti ut, och inget
            av det får vi med dagens regeringspolitik. Det finns dock ett
            alternativ, och för det alternativet krävs det en annan politik
            – en ny logotyp räcker inte.
          </note>
          <note type="speaker">
            Anf. 108 Statsminister FREDRIK REINFELDT (M) replik:
          </note>
          <note>
            Fru talman! Gustav Fridolin lovade att dagens opposition ska
            vinna valet nästa höst och byta plats med regeringen. Som jag
            förstod det på Gustav Fridolin var det redan klart. Jag har lärt
            mig att vara lite mer ödmjuk och att överlåta åt väljarna att
            avgöra det, men frågan är var Jonas Sjöstedt tror att Gustav Fridolin
            placerade Vänsterpartiet.
          </note>
          <note>
            I mitten av nästa mandatperiod firar Vänsterpartiet 100 år. Frågan
            är vad ni ska fira – kryperi för kommunistiska diktaturer över
            hela världen, med uppslutning bakom Sovjetunionen som det största
            lågvattenmärket?
          </note>
          <note>
            Ni har haft framgång i vissa val; 1998 blev Vänsterpartiet väldigt
            starkt. Nu hade man makt att påverka Göran Persson, som var kraftigt
            försvagad. Vad gjorde man? År 2000 höjde man brytpunkten, år 2001
            höjde man brytpunkten och 2002 höjde man brytpunkten för statlig
            inkomstskatt. Mandatperioden därefter accepterades en breddning
            av förmögenhetsskatten och borttagandet av arvs- och gåvoskatten.
            Det var skattelättnader på 20 miljarder, riktade till dem som
            tjänar mest och är mest välbeställda.
          </note>
          <note>
            Vänsterpartiet hade inget att invända och använde inte sin makt
            till att påverka. Det är Vänsterpartiet när det kan och när det
            har inflytande – när det är på riktigt, Jonas Sjöstedt.
          </note>
          <note>
            Nu är frågan: Vad är det ni ska fira på hundraårsdagen – är det
            att ni har lyckats med bedriften att finnas som parti i 100 år
            utan att bära regeringsmakt i en enda minut? Det är den stora
            frågan. Om man inte använder det inflytande man får av väljarna
            blir man en ljudkuliss, Jonas Sjöstedt – en ljudkuliss ingen bryr
            sig om. Frågan väljarna måste ställa sig är: Ska man rösta på
            ett parti som aldrig gör skillnad, som alltid viker sig och som,
            om jag förstår det rätt, redan nu har övergivit idén att vara
            en del av en möjlig regeringsseger nästa höst?
          </note>
          <note type="speaker">
            Anf. 109 JONAS SJÖSTEDT (V) replik:
          </note>
          <note>
            Fru talman! När jag hörde Fredrik Reinfeldt stå och lite grann
            försöka läxa upp mig kom jag på att han påminde om någon. Det
            tog en liten stund innan jag kom på vem det var han påminde om.
            Det var Tyko Jonsson. Tyko Jonsson visas på svensk tv varje julafton;
            han är pappa till Karl-Bertil Jonsson. I ett bestämt avsnitt av
            filmen skäller han ut sin son därför att sonen har delat med sig
            till de fattiga. Tyko Jonsson tror nämligen att alla som frivilligt
            ger bort någonting är kommunister.
          </note>
          <note>
            Jag tror att Fredrik Reinfeldt ska lära sig att alla som frivilligt
            vill dela med sig av någonting – alla som tror på rättvisa och
            jämlikhet – inte är kommunister. Ta till dig det, Fredrik Reinfeldt!
          </note>
          <note>
            (Applåder)
          </note>
          <note type="speaker">
            Anf. 110 Statsminister FREDRIK REINFELDT (M) replik:
          </note>
          <note>
            Fru talman! Idén med replikskiftena är att man ska svara på frågor
            som ställs, Jonas Sjöstedt. Det är en del av demokratins idé,
            och den tycker jag är väldigt värdefull och viktig.
          </note>
          <note>
            Nu påpekade jag att Vänsterpartiet hade ett stort inflytande
            1998. Jag satt själv i riksdagen då. Ni nådde 12 procent, och
            det var en kraftigt försvagad Göran Persson. Då fanns det möjlighet
            att göra allvar av allt det Jonas Sjöstedt just har hållit ett
            långt anförande om. Ni prövades dock på riktigt, i verkligheten,
            och började höja brytpunkten för statlig inkomstskatt – inte en
            eller två utan tre gånger, Jonas Sjöstedt. Mandatperioden efter
            följde borttagen arvs- och gåvoskatt och breddad förmögenhetsskatt.
          </note>
          <note>
            Spelar det ingen roll vad man gör i verkligheten om man bara
            håller brinnande tal som säger något annat? Är inte det en del
            av de demokratiproblem Jonas Sjöstedt påpekade? De stora frågorna
            är: Använder Vänsterpartiet sitt inflytande till att vara något
            annat än en ljudkuliss? Gör ni verkligen skillnad i svensk politik?
            Ställer ni krav?
          </note>
          <note>
            Kanske är det som Gustav Fridolin säger: Ni har redan vunnit,
            men Jonas Sjöstedt får inte vara med.
          </note>
          <note type="speaker">
            Anf. 111 JONAS SJÖSTEDT (V) replik:
          </note>
          <note>
            Fru talman! Mycket av det som är bäst i Sverige och mycket av
            det jag tycker gör Sverige till det land jag fortfarande är stolt
            över kommer från vänstern. Mitt parti har, trots alla de brister
            och fel vi sannerligen har haft i historien, varit först med att
            föreslå många av de avgörande reformerna. Det gäller löntagarnas
            trygghet, barnbidrag, utbyggnad av barnomsorgen, rättigheter för
            homosexuella och avskaffande av aga i skolan. Det har funnits
            en ådra av progressivitet, av att alltid vilja driva på och komma
            framåt.
          </note>
          <note>
            Sedan övertar ni, Fredrik Reinfeldt, den politiken efter hand
            och kallar den er egen. Den kommer dock från vänster. Jag är stolt
            över att vi har varit en sådan pådrivare i sociala frågor och
            i värderingsfrågor. Så är det också i kommunerna i dag. Vilka
            kommuner är det som satsar på de lågavlönade? Vilka inför avgiftsfri
            kollektivtrafik? Jo, det är vänsterns kommuner. Det gör ett riktigt
            arbetarparti. Ett parti som låtsas vara ett arbetarparti gör tvärtom,
            och det gör din regering, Fredrik Reinfeldt.
          </note>
          <note>
            (Applåder)
          </note>
          <note type="speaker">
            Anf. 112 Socialminister GÖRAN HÄGGLUND (KD):
          </note>
          <note>
            Fru talman! Jag vill börja med att konstatera att Sverige är
            ett av världens bästa länder att bo i. Kanske förvånar beskrivningen
            den som enbart följer medierapporteringen om till exempel sjukvården
            i vårt land. Det är ju så att det som inte fungerar, enskildheter
            som brister, är det som får uppmärksamheten, och det är förstås
            i sin ordning. Brister ska uppmärksammas för att kunna åtgärdas,
            men helheten och framstegen speglas mer sällan. Det är därför
            som det finns skäl att berätta om hur den svenska hälso- och sjukvården
            faktiskt står sig.
          </note>
          <note>
            På sjukvårdsområdet finns det väldigt mycket data om hur den
            faktiska situationen ser ut, oavvisliga fakta, och låt mig få
            nämna en del.
          </note>
          <note>
            Antalet vårdcentraler och tillgängligheten till vården har ökat,
            vårdcentralerna med över 20 procent. Vi har systematiskt jobbat
            med att beta av de vårdköer som vänstersidan lämnade efter sig.
            Mer pengar än någonsin tidigare går till vårdområdet. Gömda och
            papperslösa har fått rätt till vård. Vi reformerar psykiatrin.
            Vi har sjösatt en tydlig strategi för att bekämpa cancer. Vi har
            fler läkare och sjuksköterskor än någon gång tidigare. Vi har
            fler arbetade timmar i vården. Vi har patienter som är allt nöjdare.
            Vi har högre kvalitet på vården än någonsin. Allt det här finns
            det siffror på. Det är kalla fakta.
          </note>
          <note>
            Sedan 2006 har de samlade utgifterna på välfärdsområdet ökat
            med 67 miljarder kronor i fasta priser. För enbart hälso- och
            sjukvården handlar det om en ökning med över 28 miljarder kronor.
            Omvandlat till procent innebär det en ökning med 13,4 procent.
          </note>
          <note>
            Vi har lyckats väl i Sverige. Den som inte tror det när jag säger
            det kan ta del av internationella jämförelser, nu senast i publikationen
            Eurohealth . Den ges ut av European Observatory on Health Systems
            and Policies, som är ett samarbete mellan WHO, EU-kommissionen,
            europeiska regeringar och Världsbanken.
          </note>
          <note>
            I det senaste numret publiceras slutsatserna av en studie över
            hur väl 43 länder i vår del av världen lyckas med sin politik
            för att främja hälsa. Sverige pekas ut som bäst i Europa. Och
            forskarna bakom artikeln hävdar att om övriga länder bedrev samma
            politik som vi gör i Sverige skulle nära 2 miljoner liv årligen
            kunna räddas i Europa. Det är nästan ofattbart – 2 miljoner liv
            årligen! Det här är fakta och en grund för fortsatta diskussioner
            om vårdfrågorna.
          </note>
          <note>
            Vi har utmaningar, men ingen är betjänt av överdrifter, halvsanningar
            eller rena rama lögner.
          </note>
          <note>
            Fru talman! Förra hösten tog jag initiativ till en etisk plattform
            för vård och omsorg, och nyligen kunde vi meddela att en överenskommelse
            har nåtts mellan inte mindre än 17 fack- och arbetsgivarorganisationer.
            Bland dem finns SKL, Kommunal, Vårdföretagarna och Vårdförbundet.
            Överenskommelsen ger patienterna och allmänheten rätt att få veta
            vårdgivarens kvalitet, ekonomi och anställningsvillkor. Allt ska
            redovisas öppet.
          </note>
          <note>
            De 17 organisationerna har bitvis förstås olika intressen, åsikter
            och värderingar. Överenskommelsen är en bekräftelse på att det
            går att samlas kring det som det faktiskt borde handla om, om
            vårdens kvalitet. De har visat att de kan enas om ett antal grundläggande
            förutsättningar och krav för att bedriva vård med god kvalitet
            oavsett driftsform.
          </note>
          <note>
            Jag önskar att jag kunde säga att vi politiker alltid är lika
            vidsynta. Men tyvärr har både Socialdemokraterna och inte minst
            Vänsterpartiet valt att göra vårdens driftsform, inte innehåll
            och kvalitet, till stridsfråga inför nästa val – detta trots att
            sjukvården är allmän i Sverige, tillgänglig för alla och alla
            har rätt till den vård som man behöver. Den vård och omsorg som
            patienter valt hotas alltså med stopp och stängning efter valet,
            oavsett vårdens kvalitet eller popularitet. Människors egna val
            hotas av vänsterns dogmatism.
          </note>
          <note>
            Den svenska sjukvården har förbättrats rejält under senare år
            och är bättre än någonsin tidigare. Vi lever i en fantastisk tid
            där vi kan bota och lindra alltmer. Nya behandlingsmetoder och
            läkemedel öppnar ständigt nya möjligheter i takt med att kunskapen
            ökar. Som en följd uppstår nya utmaningar som vi måste ta oss
            an. Numera mäter och jämför vi vårdens kvalitet. Därmed blir det
            tydligt att det finns omotiverade skillnader i vården.
          </note>
          <note>
            En utmaning handlar om att säkerställa att sjukvården är likvärdig
            oavsett om vi bor i Ystad eller Haparanda, oavsett ålder, etnisk
            bakgrund och socioekonomisk tillhörighet. Oavsett allt har vi
            rätt till vård på lika villkor.
          </note>
          <note>
            Sverige tillhör de länder som inom OECD ligger i topp när det
            till exempel gäller antalet sjuksköterskor och läkare per 100
            000 invånare. Vi är, efter Cypern, det land inom OECD som har
            minst antal läkarbesök per invånare. Ändå vill inte tiden räcka
            till för vår personal att ägna tillräckligt med omsorg för den
            enskilde patienten. Det här går inte riktigt ihop.
          </note>
          <note>
            En utmaning är att ge de anställda i vården möjlighet att använda
            sin kunskap till just det som de är utbildade för. Mer av arbetstiden
            måste användas för patientmöten. Det var därför som vi förra veckan
            utsåg en samordnare för att analysera och bekämpa onödiga uppgifter
            som tynger många av vårdens medarbetare.
          </note>
          <note>
            Vi måste också snabbare dra nytta av fördelarna med ny teknik,
            nya behandlingsmetoder och läkemedel. Väntetiderna måste ytterligare
            förkortas så att patienterna får den vård som de har rätt till.
          </note>
          <note>
            Vården för de mest sjuka äldre måste bli mer sammanhållen. Utmaningarna
            kommer inte att bli lätta att hantera för landets landsting, särskilt
            inte för de små. Att hålla hela bredden av förmågor som krävs
            i dag, och som ännu mer kommer att krävas i morgon, är och blir
            inte enkelt.
          </note>
          <note>
            På den nationella nivån har jag sett det som nödvändigt att ta
            många initiativ för att åstadkomma bokstavligen livsviktiga förändringar
            genom överenskommelser, belöningssystem och dialoger med landsting
            om väntetider, patientsäkerhet, cancer, psykiatri, multisjuka
            äldre och mycket annat.
          </note>
          <note>
            Sättet att organisera vården innebär restriktioner som gör att
            vi inte kommer så långt som jag skulle vilja och som vi borde
            kunna göra. Det går för långsamt i en tid när möjligheterna varje
            dag, fantastiskt nog, blir större och våra krav självklart ständigt
            ökar. Arbetsfördelningen mellan staten och landstingen begränsar
            vad vi kan åstadkomma.
          </note>
          <note>
            Jag vill medverka till ett konstruktivt samtal om hur vi bygger
            vidare på det fantastiska som vi har. Låt oss diskutera hur vi
            bäst möter morgondagens krav och alltid har patientens bästa i
            fokus.
          </note>
          <note>
            Det är min övertygelse att vi behöver en bättre nationell samordning
            av vården för att möta framtiden. Jag tror att staten bör ta ett
            större ansvar för att vi ska klara av att ge varje patient i hela
            landet en god vård på lika villkor.
          </note>
          <note>
            Jag är inte främmande för att ompröva väldigt mycket, inte ens
            främmande för att pröva frågan om ett förstatligande av sjukvården
            om det skulle krävas för att förbättra den. Det är dags för en
            genomgång av arbetsfördelningen mellan olika instanser.
          </note>
          <note>
            Fru talman! Vi håller internationell toppklass i vården, men
            jag är säker på att vi kan bli ännu bättre.
          </note>
          <note type="speaker">
            Anf. 113 GUSTAV FRIDOLIN (MP) replik:
          </note>
          <note>
            Fru talman! Jag begärde ordet eftersom det var en fråga som jag
            återkom till i socialministerns och mitt tidigare replikskifte
            och som jag också ställde till statsministern utan att ha fått
            svar på.
          </note>
          <note>
            När vi diskuterar klimat i Sverige är ofta svaret från Alliansen
            att det som vi kan göra är så lite att det inte spelar någon roll.
            Som jag sade i mitt anförande tror jag inte på den retoriken.
            Jag ser ingen motsättning i att göra saker här hemma, vara ett
            globalt föredöme, visa att det går att bygga en bra ekonomi och
            att samtidigt ta ett klimatansvar och bidra i det internationella
            klimatarbetet.
          </note>
          <note>
            Problemet med Alliansens politik har varit att man inte riktigt
            gjort något av det. Den svenska klimatpolitiken halkar efter.
            Samtidigt lever vi inte upp till de löften som vi gett i internationella
            klimatförhandlingar. Där har Sveriges löfte motsvarat att vi ska
            ge 2 miljarder i investeringar i klimatsatsningar i de fattigaste
            länderna och att det ska vara pengar utöver biståndet.
          </note>
          <note>
            I första budgeten som Alliansen lade fram efter det att det löftet
            var givet hedrade man halva löftet. Man anslog 1 miljard, och
            varenda krona var avräknad från biståndet och taget från de medel
            som vi skulle ge till de fattigaste av fattiga.
          </note>
          <note>
            Inför Alliansens budgetförhandlingar var jag väldigt glad att
            Kristdemokraterna gick ut och sade: Detta vill Kristdemokraterna
            ändra på. De var tydliga med att de, som de skrev i en tidning,
            vill skjuta till mer pengar för att täcka de extra kostnaderna
            som klimatförändringarna tillför och att de vill ha ett utökat
            klimatbistånd.
          </note>
          <note>
            När sedan Alliansens budget kom visade det sig att man inte bara
            en gång hade halverat den miljard som man från början lade på
            klimatinvesteringar i de fattigaste länderna utan två gånger halverat
            den, först från 1 miljard till ½ miljard och nu till 250 miljoner
            nästa år.
          </note>
          <note>
            Tycker Kristdemokraternas ledare Göran Hägglund att det är ett
            rimligt sätt att leva upp till sina internationella åtaganden
            att lova 2 miljarder till de fattiga länderna i klimatinvesteringar
            och sedan anslå 250 miljoner?
          </note>
          <note type="speaker">
            Anf. 114 Socialminister GÖRAN HÄGGLUND (KD) replik:
          </note>
          <note>
            Herr talman! Det är viktigt att sätta saker och ting i sitt sammanhang.
            Vi har globala ödesfrågor som inget land och ingen människa kommer
            undan. Det tillhör de ödesfrågor som mänskligheten i stort har
            att kämpa med.
          </note>
          <note>
            Sverige ligger väl till i detta sammanhang. Vi har Europas mest
            koldioxideffektiva ekonomi. Vi har klarat av de mål som vi har
            satt upp hittills när det gäller klimatfrågan. Vi ser ut att kunna
            uppnå det vi senast har förbundit oss att göra. Det är någonting
            otroligt betydelsefullt.
          </note>
          <note>
            Det är viktigt att vi gör detta i ett samspel med omvärlden.
            Vi använder de metoder som finns för att kunna använda pengar
            som bidrar till att vi får mer miljönytta för satsningar under
            vissa omständigheter i andra länder än vad vi får i Sverige. Det
            är klokt, eftersom det är ett globalt problem.
          </note>
          <note>
            Vi behöver gå i armkrok med andra länder för att lyckas. Hittills
            är situationen den att vi ofrånkomligen och lyckligtvis ligger
            i framkant. Vi ska ligga i framkant också fortsättningsvis.
          </note>
          <note>
            Under debatten har vi några gånger tangerat frågan om det svenska
            energisystemet och funderingar om hur vi ska kunna säkerställa
            att vi har tillgång till säker energi och säker el i Sverige.
          </note>
          <note>
            Vi har sagt att vi från regeringens sida är beredda att om så
            krävs ersätta befintliga kärnkraftverk med nya. Gustav Fridolin
            står för en helt annan linje som innebär ett obestridligt hot
            i klimatfrågan.
          </note>
          <note>
            Det är ett stort bekymmer för Sverige om vi skulle tvingas lägga
            ned det som i dag står för en koldioxidfri tillförsel av el för
            att i stället övergå till någonting helt okänt och obekant. Där
            är Miljöpartiet ett stort hot, herr talman.
          </note>
          <note type="speaker">
            Anf. 115 GUSTAV FRIDOLIN (MP) replik:
          </note>
          <note>
            Herr talman! Detta trodde jag inte att jag skulle vara med om.
            Jag ställde en fråga om anslaget till de fattigaste av fattiga
            i världen och det svenska biståndet. Det är en fråga där vi och
            Kristdemokraterna tillsammans traditionellt har stått för ett
            starkt svenskt bistånd. Jag ställde en fråga om Sveriges löfte
            i de internationella klimatförhandlingarna och får ett svar om
            kärnkraften.
          </note>
          <note>
            Jag svarar jättegärna om Miljöpartiets kärnkraftspolitik och
            varför jag inte tycker att det är vettigt att vi har en energikälla
            som bygger på att man plockar upp uran ur markerna i ofta fattiga
            länder utan i stället tror på att vi ska bygga ett förnybart energisystem.
            Men min fråga handlade om klimatinvesteringar i fattiga länder.
          </note>
          <note>
            Vi har lovat 2 miljarder. Ska vi få till det avtal som statsministern
            och Göran Hägglund talat om är så viktigt för att kunna minska
            klimatutsläppen måste vi skapa ett förtroende i de globala klimatsamtalen.
            Det förtroendet är i dag raserat därför att de rika länderna inte
            lever upp till sina tidigare löften.
          </note>
          <note>
            Borde inte Sverige då – som vi, Diakonia och Svenska kyrkan kräver
            – anslå de medel som vi har lovat, det vill säga 2 miljarder utöver
            biståndet och inte 250 miljoner avräknat på biståndet som Alliansen
            föreslår?
          </note>
          <note type="speaker">
            Anf. 116 Socialminister GÖRAN HÄGGLUND (KD) replik:
          </note>
          <note>
            Herr talman! Jag skulle inte vilja skriva under på den beskrivning
            som Gustav Fridolin gör att förtroendet är raserat. Sverige är
            en trovärdig part i det här sammanhanget och ett föregångsland
            i varje avseende.
          </note>
          <note>
            Jag dristade mig att påtala att allting hänger ihop. Om vi vill
            vara trovärdiga i de internationella sammanhangen och leva upp
            till de åtaganden som det internationella samfundet har gjort
            måste vi också se den svenska energipolitiken i det ljuset. Vi
            uttryckte bekymmer för Miljöpartiets linje i det sammanhanget.
          </note>
          <note>
            Sverige ska självklart leva upp till sina åtaganden i de internationella
            sammanhangen. Det förstärker den moraliska rätten med vilken vi
            ställer krav på andra länder att göra sina åtaganden och leder
            till att vi gör vår andel. Vi ska komma ihåg att vi behöver se
            mer av åtaganden från andra länder.
          </note>
          <note>
            Sverige är en pytteliten del. Vi ska leva upp till vår andel
            för att säkerställa detta. Vi måste också se till att vi har energisystem
            som samverkar med det som vi på global nivå vill åstadkomma. Jag
            är orolig över Miljöpartiet i det avseendet.
          </note>
          <note>
            Partiledardebatten var härmed avslutad.
          </note>
          <note>
            2 § Meddelande om ändring i kammarens sammanträdesplan
          </note>
          <note>
            Tredje vice talmannen meddelade att interpellationssvar skulle
            utgå fredagen den 18 oktober kl. 9.00 och att bordläggningsplenum
            skulle äga rum kl. 11.00 .
          </note>
          <note>
            3 § Anmälan om faktapromemoria
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2013) 620
          </note>
          <note>
            4 § Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2013/14:32
          </note>
          <note>
            Interpellation 2013/14:32 Särlevnadsutredningens förslag om växelvisbidrag
          </note>
          <note>
            Interpellationen kommer att besvaras fredagen den 8 november
            2013.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            5 § Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            6 § Subsidiaritetsprövning av kommissionens förslag till förordning
            om en gemensam rekonstruktionsmekanism och rekonstruktionsfond
            (KOM(2013) 520)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            7 § Allmänpolitisk debatt (forts. från prot. 12)
          </note>
          <note>
            Jobb och tillväxt
          </note>
          <note type="speaker">
            Anf. 117 BERIT HÖGMAN (S):
          </note>
          <note>
            Herr talman! Jag vill att Sverige ska vara bäst på att skapa
            jobb, inte bäst på att skapa klyftor. Jag vill att framtidstro
            ska finnas hos varenda ung människa oavsett om hon bor i Lycksele,
            Arvika, Botkyrka, Emmaboda eller Malmö. Så är det inte i dag.
            Nästan 400 000 människor går utan arbete. Ungefär 35 000 unga
            har varit arbetslösa mer än sex månader.
          </note>
          <note>
            Antalet långtidsarbetslösa är tre gånger större än när den moderatledda
            regeringen tillträdde. Med denna verklighet beskriven vet vi att
            vi har en regering som lägger tio gånger mer på ofinansierade
            skattesänkningar än på jobben i sin budget.
          </note>
          <note>
            Sverige behöver en annan inriktning: jobben först – sedan skolan
            och vården. När vi socialdemokrater säger att vi ska ha den lägsta
            arbetslösheten i EU år 2020 menar vi allvar med det. Vi menar
            allvar med att satsa på innovationer, på bättre kapitalförsörjning
            till småföretag, på en skarpare exportstrategi och på exportstöd
            till de mindre företagen.
          </note>
          <note>
            Vi menar allvar med att jobb både kan och ska växa fram i hela
            landet. Det är därför vi vill satsa på regionala företagsförmedlingar,
            för att underlätta generationsväxling. Det är därför vi vill satsa
            på nyföretagargaranti, för att nya företag ska växa fram. Det
            är därför vi ser att offentlig upphandling kan bli mer innovationsdrivande,
            och vi vill stötta denna utveckling. Och det är därför vi föreslår
            16 000 fler platser i högre utbildning. Det är också därför vi
            vill skjuta till pengar i landsbygdsprogrammet, som regeringen
            så kraftigt har dragit ned på. År 2020 ska vi inte bara ha lägst
            arbetslöshet i EU, utan flertalet hushåll och företag i vårt land
            ska ha 100 megabit.
          </note>
          <note>
            Sverige behöver en ny riktning. Det är därför detaljstyrningen
            av Arbetsförmedlingen måste upphöra så att duktiga arbetsförmedlare
            får en chans att göra sitt jobb. Och det är därför vi ska lova
            alla unga en 90-dagarsgaranti för jobb.
          </note>
          <note>
            Vi socialdemokrater har under en period fokuserat på att besöka
            företag runt om i landet. Vi har mött hundratals engagerade företagare
            och tagit del av deras idéer och utvecklingsplaner. Vi har också
            lyssnat till de utmaningar de ser.
          </note>
          <note>
            En fråga som jag har fått flera gånger är denna: Varför går inte
            ert förslag om en halverad sjuklöneperiod igenom i riksdagen när
            flera partier har sagt att det är bra? Det kanske finns någon
            från regeringspartierna här i kammaren i dag som kan ge företagarna
            svar på den frågan. Företag ska få växa och anställa – inte betala
            regeringens sjukskrivningsnota.
          </note>
          <note>
            Den absolut vanligaste utmaning vi hör när vi möter företagen
            är tillgången på rätt kompetens. Detta tycker jag är den största
            gåtan i modern svensk politisk historia. Varför vill inte regeringen
            och regeringspartierna satsa mer på att säkerställa försörjningen
            av kompetent arbetskraft i både privat och offentlig sektor? Varför
            vill regeringen satsa 20 gånger mer på skattesänkningar än på
            skolan? Vi vet vilka bristyrkena är på kort sikt, och vi kan se
            det på längre sikt. Vi vet att utbildning alltid lönar sig för
            såväl individ som samhället i dess helhet.
          </note>
          <note>
            Inom it-klustret Compare i Värmland, som jag besökte häromveckan,
            beräknar man att behovet av it-ingenjörer kommer upp i fyrsiffriga
            tal inom en ganska snar framtid för att man ska kunna ta de order
            och göra de affärer som man ser skulle vara fullt möjliga om man
            fick tag i arbetskraften.
          </note>
          <note>
            Jag har besökt vår inkubator Inova, som var en av de första inkubatorer
            som fick statligt stöd. Det första som denna regering gjorde 2007
            var att minska anslaget till dessa inkubatorer. Det har sedan
            legat stilla i sex år. Med vårt budgetförslag skulle anslaget
            till en inkubator som denna kunna fördubblas, och de skulle kunna
            koncentrera sig på företagsutveckling i stället för att jaga pengar
            och ideella arbetsinsatser.
          </note>
          <note>
            Varför kan inte regeringen ens satsa denna summa, som egentligen
            är felräkningspengar? Jag ser bara en förklaring: Skattesänkningar
            är det enda målet för den moderatledda regeringen. Vi tror på
            en annan väg för Sverige, för samarbete, för jobb, för utbildning
            och för välfärd. Finns det över huvud taget någon annan vision
            hos borgligheten än just skattesänkningar?
          </note>
          <note type="speaker">
            Anf. 118 LARS HJÄLMERED (M) replik:
          </note>
          <note>
            Herr talman! Jag lyssnade intresserat på det som Berit Högman
            sade, och jag kommer själv att återkomma i näringsdebatten om
            en liten stund.
          </note>
          <note>
            Jag vet att Berit Högman kommer från Värmland. Där har de en
            riktig skidort – Branäs. Det finns andra exempel i Sverige på
            sådana här orter där man anställer många unga människor i restaurangbranschen.
          </note>
          <note>
            Min enkla fråga till Berit Högman blir: Om man gör det tre gånger
            så dyrt att anställa en ung person och dubblerar restaurangmomsen
            – vad tror du händer för Branäs skidcenter och unga människors
            möjligheter att få jobb där och på andra ställen?
          </note>
          <note type="speaker">
            Anf. 119 BERIT HÖGMAN (S) replik:
          </note>
          <note>
            Herr talman! Jag kan berätta för Lars Hjälmered att mindre än
            en mil från Branäs har alldeles nyss en ganska stor industri lagt
            ihop och flyttat. Regeringen har över huvud taget inte brytt sig
            om ersättningsjobb. De jobben motsvarar för denna bygd kanske
            1 000 eller 2 000 jobb i den stad som vi befinner oss i nu.
          </note>
          <note>
            Det är bra att människor jobbar i restaurangbranschen, och det
            är bra att Branäs finns. Men ett län som Värmland och stora delar
            av Sverige kan inte leva på att du och jag går på krogen. Vi måste
            ha lite fler jobb. För mig är valet jätteenkelt. Jag betalar gärna
            både 7 och 10 eller 15 kronor till för oxfilén mot att jag vet
            att mina och andras ungdomar får en utbildning så att de står
            sig genom livet. Jag tycker att det är ett enkelt val.
          </note>
          <note type="speaker">
            Anf. 120 LARS HJÄLMERED (M) replik:
          </note>
          <note>
            Herr talman! Jag kommer sedan att återkomma lite grann till energifrågorna,
            som är viktiga för den svenska industrin.
          </note>
          <note>
            Men jag vill komma tillbaka till min fråga. Vi ser att serviceyrken
            inte sällan är det första yrket för unga människor när det gäller
            att få ett kliv in och en pinne att sätta i sitt cv för att sedan
            komma vidare. Detta märker vi till exempel på många svenska skidorter.
          </note>
          <note>
            Jag kommer tillbaka till huvudfrågan: Hur kan det ge fler jobb
            om man gör det tre gånger så dyrt att anställa en ung person och
            dubblerar restaurangmomsen? Jag tror tvärtom att det skulle vara
            ett slag mot många viktiga jobbmöjligheter för unga människor.
          </note>
          <note type="speaker">
            Anf. 121 BERIT HÖGMAN (S) replik:
          </note>
          <note>
            Herr talman! Svaret blir detsamma: Regeringens politik visar
            att detta inte har gett de resultat som ni, Lars Hjälmered, säger
            att det har gett. Långtidsarbetslösheten bland unga har tredubblats.
            När vi har 35 000 unga som har varit arbetslösa i över sex månader
            kan inte det enda svaret vara restaurangmomsen. Det är en horribel
            inställning och en verklighetsfrånvänd syn på hur Sverige ser
            ut.
          </note>
          <note>
            Vi behöver någonting mer än att gå på krogen. Och jag tror återigen
            att många av oss kan betala denna tiokrona för att se att vi investerar
            i utbildning, får i gång export och innovationer och får en rad
            olika arbeten för de unga.
          </note>
          <note type="speaker">
            Anf. 122 CHRISTER NYLANDER (FP) replik:
          </note>
          <note>
            Herr talman! Jag vill börja med att säga att jag tycker att det
            är bra att Berit Högman lyfter frågan om att hela Sverige ska
            leva. Folkpartiet instämmer i detta.
          </note>
          <note>
            Men det är klart att det blir en form av julaftonstal när man
            först säger nej till regeringens jobbskatteavdrag och lovar en
            massa utgifter, bland annat satsningar i Värmland, för pengarna
            och sedan strax efter julafton säger att man också accepterar
            jobbskatteavdraget. Hur ska man finansiera det löftet? Ska man
            dra tillbaka de satsningar man lovar i Värmland, eller hur får
            man politiken att hänga ihop?
          </note>
          <note>
            Jag tror att vi nu måste fundera på vilka som är de stora utmaningarna
            för svensk ekonomi och svensk arbetsmarknad. Det handlar om att
            skapa en arbetsmarknad som klarar att både tävla i den stenhårda
            globala konkurrensen och att släppa in dem som nu står långt borta.
            Då krävs det en ekonomisk politik som underlättar för dem som
            står långt från arbetsmarknaden och samtidigt stärker svenskt
            företagsklimat i hela landet. Där är jag och Berit Högman överens
            om syftet, men i politiken som ni står för får ni det inte att
            gå ihop.
          </note>
          <note type="speaker">
            Anf. 123 BERIT HÖGMAN (S) replik:
          </note>
          <note>
            Herr talman! Jo, vi får det att gå ihop, Christer Nylander, eftersom
            det finns vissa saker som det är smart att göra tillsammans. Det
            handlar om investeringar i utbildningssystem, investeringar i
            infrastruktur och investeringar i forskning och utveckling som
            leder till fler jobb.
          </note>
          <note>
            Men jag kan inte själv köpa mig ett stycke motorväg. Jag kan
            inte själv, eller jag vill i alla fall inte säkerställa att jag
            ska kunna, köpa trygghet till min mamma i äldreboendet eller någonting
            annat. Det är därför vi väljer att göra det gemensamt.
          </note>
          <note>
            Jag tycker att det är förvånande hur mycket borgerligheten bekymrar
            sig över vad vi ska göra 2015 samtidigt som ni själva har så stora
            bekymmer med arbetslösheten och de misslyckade resultaten. Jag
            vet att Christer Nylander är klok nog att se att utmaningarna
            är gigantiska eftersom resultaten av skattesänkarpolitiken har
            uteblivit när det gäller jobben, och det var det Fredrik Reinfeldt
            sade. Han sade att hans regering ska mätas mot jobben. Jo, vi
            håller på med det nu.
          </note>
          <note type="speaker">
            Anf. 124 CHRISTER NYLANDER (FP) replik:
          </note>
          <note>
            Herr talman! Det som bekymrar oss är om den ekonomisk-politiska
            debatten ska handla om att det inte går ihop. Man lovar först
            en massa satsningar på saker genom att säga nej till skattenedsättningar,
            och sedan vill man dessutom behålla de här skattenedsättningarna
            när de väl är gjorda. Det går inte ihop. Det är farligt för Sverige.
            Ska vi klara den globala konkurrensen måste vi ha ordning på ekonomin.
          </note>
          <note>
            Det är möjligt att det är smart politisk retorik som Berit Högman
            håller på med, men vi fortsätter att satsa på investeringar och
            på skolan. Jag tror att vi skulle komma överens om en enda sak,
            och det är att om ni slutar prata osanningar om vår politik ska
            vi sluta prata sanningar om er politik.
          </note>
          <note type="speaker">
            Anf. 125 BERIT HÖGMAN (S) replik:
          </note>
          <note>
            Herr talman! Jag är bekymrad över hur det ser ut i Sverige i
            dag med de ökade klyftorna mellan människor och också mellan regioner
            och mellan grupper. I vår budget har vi mängder av förslag för
            att stimulera företagande och för att öka utbildningen. Kunskap
            är aldrig tungt att bära.
          </note>
          <note>
            Jag är också djupt bekymrad över ökningarna av socialbidragen
            som gröper ur kommunernas ekonomi, inte minst i ett län som mitt
            hemlän. Och jag hör inte att Christer Nylander och den borgerliga
            regeringen ens är bekymrade över att människor tvingas leva på
            socialbidrag.
          </note>
          <note type="speaker">
            Anf. 126 ANDREAS CARLSON (KD) replik:
          </note>
          <note>
            Herr talman! I sitt inlägg talade Berit Högman om 90-dagarsgarantin.
            Det är ett angeläget ämne som vi pratar om. Det handlar om hur
            vi ska minska klyftorna och steget in på arbetsmarknaden för ungdomar.
          </note>
          <note>
            När jag tittar i Socialdemokraternas förslag ser jag att i de
            kontrakt som ska skrivas mellan den arbetssökande och samhället
            finns det insatser som redan finns i den politik som Alliansen
            bedriver. Det handlar om praktik inom privat och offentlig sektor,
            studier på halvtid och praktik på halvtid och förhöjt studiebidrag.
            Och enligt Socialdemokraternas förslag ska det också finnas ett
            tydligt krav på att man tar de platser som anvisas. Detta finns
            redan i Alliansens politik.
          </note>
          <note>
            Vad är egentligen ny politik i det som Socialdemokraterna kallar
            för 90-dagarsgarantin? Alliansen möjliggör också för tidiga insatser
            även innan de tre månaderna i jobbgarantin har gått.
          </note>
          <note type="speaker">
            Anf. 127 BERIT HÖGMAN (S) replik:
          </note>
          <note>
            Herr talman! Först vill jag säga till Andreas att genom att ni,
            Andreas, har förstört gymnasieskolan och genom man inte längre
            blir behörig för högskolestudier genom gymnasieskolan bidrar ni
            till att allt fler unga människor kan hamna utanför eftersom utbildningsnivån
            är för låg. Konsekvensen av det blir att otroligt många unga nu
            väljer bort de yrkesinriktade linjerna. Er politik bäddar för
            ännu större problem framöver när det gäller kompetensförsörjningen.
            Det tycker jag att Andreas ska fundera över eftersom det inte
            är så länge sedan han var ung jämfört med mig. Han vet hur det
            känns och hur viktigt det är att kunna gå till jobbet.
          </note>
          <note>
            Vi menar allvar med det vi säger. Er arbetsförmedling är alldeles
            för detaljreglerad. Det kommer inte vår arbetsförmedling att vara.
            Det kommer att finnas bättre möjligheter att se individen före
            coachen. Det handlar om att sätta människan som behöver arbete
            eller utbildning i fokus. Vi ska klara det. 90-års 90-dagarsgarantin
            kommer att bli vår regerings första beslut.
          </note>
          <note type="speaker">
            Anf. 128 ANDREAS CARLSON (KD) replik:
          </note>
          <note>
            Herr talman! Jag ska inte ta det som en freudiansk felsägning
            att det var 90-årsgarantin. Man kan riskera att tänka så ibland
            med 30 miljarder i ökade skatter för företag, som faktiskt är
            de som anställer.
          </note>
          <note>
            Jag ska återkomma till några av de frågor som Berit Högman ställer
            i mitt anförande.
          </note>
          <note>
            IFAU har tittat på förändringen på 90-talet där man gick från
            två- till treåriga yrkesutbildningar, och den enda mätbara effekten
            är att man har slagit undan benen för dem som står längst från
            arbetsmarknaden och som kanske vill gå en praktisk utbildning.
          </note>
          <note>
            Jag kommer att återkomma till att vi behöver se till att de praktiska
            utbildningarna får mer praktik och mer yrkeskunskap. Det är inte
            alltid nödvändigt att man får med sig högskolebehörigheten redan
            under de första utbildningsåren. Den kan man läsa in senare.
          </note>
          <note type="speaker">
            Anf. 129 BERIT HÖGMAN (S) replik:
          </note>
          <note>
            Herr talman! Om det vore så, Andreas Carlson, skulle inte antalet
            ansökningar till utbildningarna sjunka. Då skulle vi inte ha problem
            med de yrken som kräver en icke-högskoleutbildning. Då skulle
            det drälla av både busschaufförer och andra. Det är också bristyrken
            i dag. Ert sätt att organisera utbildningssystemet skapar hela
            tiden nya bromssystem och gör vägen längre mellan företagens behov
            av arbetskraft och den arbetskraft som de facto finns. Det är
            en utmaning som du och andra borde fundera på.
          </note>
          <note type="speaker">
            Anf. 130 DAVID LÅNG (SD):
          </note>
          <note>
            Herr talman! Jag anmälde mig till den allmänpolitiska debatten
            för att återigen ta upp frågan om de statligt ägda bolagen. Förra
            riksdagsåret skrev jag en motion i den här frågan där jag föreslog
            att riksdagen skulle dra tillbaka de bemyndiganden som regeringen
            har fått att minska ägandet i vissa bolag tills vi har en bättre
            utarbetad strategi för det statliga ägandet.
          </note>
          <note>
            Den motionen avslogs dess värre. I år har jag valt att inte väcka
            samma motion igen, utan jag tar upp frågan här i stället.
          </note>
          <note>
            Anledningen till att jag tar upp frågan är att synen på det statliga
            ägandet spretar ganska kraftigt i den här kammaren. På vänstersidan
            verkar man vilja att så många som möjligt ska vara statligt anställda,
            och på högersidan vill man minimera det statliga ägandet och menar
            att marknaden ska råda. De här skilda synsätten leder till en
            brist i det långsiktiga tänkandet och det långsiktiga förvaltandet
            av den statliga egendomen.
          </note>
          <note>
            För att man ska uppnå långsiktighet behövs det en bred parlamentarisk
            samsyn och en bred parlamentarisk uppgörelse i frågan. Vi skulle
            behöva eftersträva en samsyn i frågan om vilka verksamheter som
            bör bedrivas inom Sveriges gränser.
          </note>
          <note>
            Låt oss börja med att titta lite på livsmedelsproduktionen. Den
            kanske inte behöver vara statligt ägd, men jag menar att det behövs
            en nationell plan för hur svensk livsmedelsproduktion ska kunna
            säkerställas. Det behövs en garanti för livsmedelsförsörjning,
            och det gäller inte bara i den bästa av världar, inte bara när
            handeln över gränserna fungerar smärtfritt och inte bara när utländska
            producenter har vänligheten att sälja livsmedel till oss. Vi i
            Sverige måste kunna producera vad Sveriges befolkning behöver.
            Sedan kan vi importera sådant som vi vill ha utöver det vi måste
            ha.
          </note>
          <note>
            När det gäller verksamheter som gruvor, utvinning av mineraler
            och metaller, infrastruktur, skog, försvarsmateriel och energiproduktion
            är det också fråga om nationellt oberoende. Det kan vara viktigt
            av säkerhetspolitiska skäl. Jag menar att vi bör eftersträva att
            minska Sveriges sårbarhet och vårt beroende av utlandet så mycket
            det går.
          </note>
          <note>
            Det saknas ofta styrning och direktiv från politiskt håll när
            det gäller de statligt ägda bolagen. Det kan ha orsakat den storhetsvansinniga
            expansionshysterin som vi såg i Vattenfall för inte så länge sedan
            eller SBAB:s agerande som ibland kan tolkas som bostadsbubbelframkallande.
            Ibland tycks det som om även verksamheten där expanderas till
            sådant som den kanske inte var avsedd att göra från början.
          </note>
          <note>
            Jag menar därför, herr talman, att vi måste ta ett gemensamt
            helhetsgrepp kring det statliga engagemanget i olika samhällsfunktioner.
            Jag föreslår att det tillsätts en parlamentarisk kommitté där
            samtliga riksdagspartier ingår och där vi gemensamt försöker definiera
            vilka verksamheter som måste drivas inom Sveriges gränser, vilka
            verksamheter som bör vara statligt ägda, vilka uppdrag respektive
            bolag ska ha och så vidare. Vi kanske inte kan komma överens om
            allting, men vi bör ändå undersöka vad vi kan komma överens om.
            Vi bör också försöka komma överens om vilka direktiv de olika
            bolagens ledningar ska ha så att deras verksamhet inte motverkar
            sitt syfte.
          </note>
          <note>
            I de fall där staten kan nöja sig med ett minoritetsägande kanske
            styrelserna kan ges större frihet, men i de hundraprocentigt ägda
            verksamheterna bör det finnas ett politiskt syfte, politiska mål
            och direktiv och riktlinjer från politiskt håll. Till dess att
            allt detta finns på plats menar jag att fortsatta försäljningar
            av statlig egendom bör stoppas.
          </note>
          <note type="speaker">
            Anf. 131 KENT PERSSON (V):
          </note>
          <note>
            Herr talman! Åhörare! Sex minuter räcker givetvis inte för att
            prata om jobb och tillväxt. Därför tänker jag börja ute i den
            stora världen och hamnar då givetvis i USA.
          </note>
          <note>
            Man räknar med att USA slår i skuldtaket om några timmar. Skulderna
            är alltså större än intäkterna. Vad har det egentligen med Sverige
            att göra? Om USA slår i skuldtaket har de två alternativ. Antingen
            skär de ned sina kostnader med 16 procent eller ställer in betalningarna
            för sina skulder. Båda scenarierna kommer att påverka dig och
            mig, våra företag, medborgare här i Sverige och runt om i världen.
            Effekterna kommer att bli stigande räntor. Våra exportföretag
            som arbetar mot USA kommer att få problem. Detta är en del av
            den globaliserade värld vi lever i i dag.
          </note>
          <note>
            Vi har också sett att tillväxten i Kina och Asien är av största
            betydelse för tillväxten, med jobb och ekonomi, i svensk industri.
            Vi är beroende av vad som händer i vår omvärld. Våra företag konkurrerar
            i dag på en världsmarknad där konkurrensen är stenhård. Sverige
            måste möta den med ett högre kunskapsinnehåll och ett större värde
            i de varor och tjänster vi producerar och inte med lägre löner
            och otrygga anställningar.
          </note>
          <note>
            Vi måste möta världsmarknaden med en innovationsdriven tillväxt
            där vi stimulerar forskning, utveckling och innovationer med hjälp
            av statliga beställningar inom det vi kallar offentlig upphandling.
            Vi måste garantera att det finns riskkapital i de skeden i en
            process, till exempel företagsutveckling, där det behövs. Så är
            inte fallet i dag. Därför behövs en strategi för hur riskkapital
            ska kunna ackumuleras i samhället. Vem som ska stå för det kommer
            jag tillbaka till.
          </note>
          <note>
            Den andra delen i den globala utvecklingen är klimatförändringen.
            Den är global, känner inga nationsgränser och påverkar oss dagligen
            i våra liv. Det vi gör här hemma påverkar utsläppen i andra länder.
            Det vi importerar och konsumerar i Sverige påverkar också utsläppen.
            Våra fotavtryck när det gäller klimatförändringarna är betydligt
            större än de reella utsläpp vi gör inom nationens gränser. Så
            måste vi se det. Därför måste vi även ha tillverkning av varor
            och tjänster som utgår från vad naturen tål, inom naturens givna
            gränser.
          </note>
          <note>
            Om vi ska klara att bygga ihop detta måste det ske inom miljöteknikområdet.
            Regeringen har tagit fram en miljöteknikstrategi. Det är bra,
            men den behöver också fyllas med ett innehåll där man konkretiserar
            hur man ska göra. Hur ska vi få fram den nya tekniken som kan
            vara till gagn och lösa de klimatutmaningar vi står inför? Vi
            föreslår en miljöteknikfond. Det gör vi inte bara i år; vi gjorde
            det även 2008 och 2009. Om jag ska vara lite snäll kan jag säga
            att regeringen äntligen har läst vår miljöteknikmotion och tagit
            den till sig. Ni måste dock fylla den med innehåll också. Om ni
            gör det kommer detta säkert att bli bra.
          </note>
          <note>
            Ifall vi bygger ihop de stora samhällsutmaningar vi står inför
            med globaliseringen, i form av ökad konkurrens, och klimatutmaningen
            och tittar på vad vi kan göra här i Sverige kan vi klara både
            sysselsättning och jobb i framtiden. Det är poängen med det hela.
          </note>
          <note>
            Vi kan inte ha en ekonomi och en tillväxtpolitik som bygger på
            materiell tillväxt, som Jonas Sjöstedt sade nyss. Det leder bara
            åt ett håll, nämligen åt ökade utsläpp, större klimatpåverkan
            och ett samhälle som inte bygger på samsyn, solidaritet och omtanke
            om människor och natur. Det är grunden i Vänsterpartiets politik
            när det gäller jobb och sysselsättning.
          </note>
          <note>
            Herr talman! Jag skulle också vilja säga något om betydelsen
            av offentlig sektor. Tillväxt kräver också att du som människa
            känner trygghet. Jag kan känna trygghet när jag som förälder har
            lämnat mitt barn på ett dagis, en förskola, och känner att de
            i personalen är tillräckligt utbildade och tillräckligt många
            så att de inte går på knäna. Så är det även inom vården. När jag
            kan känna trygghet har vi också byggt ett samhälle som har omtanke
            om människa och natur.
          </note>
          <note type="speaker">
            Anf. 132 LARS HJÄLMERED (M) replik:
          </note>
          <note>
            Herr talman! Kent Persson pratar om världsekonomi, jobb och tillväxt.
            Med anledning av det vill jag lyfta in energifrågan i diskussionen.
            Att man har god tillgång till energi till rimliga priser är en
            viktig fråga, inte minst för den viktiga industrin.
          </note>
          <note>
            Bland annat Miljöpartiet har varit ganska tydligt med att man
            under nästa mandatperiod skulle önska avveckla minst två reaktorer.
            Jag har förstått att Vänsterpartiet är inne på samma linje. Är
            detta ett krav från er sida för att ingå i en tänkt S-V-MP-regering
            efter nästa val?
          </note>
          <note type="speaker">
            Anf. 133 KENT PERSSON (V) replik:
          </note>
          <note>
            Herr talman! Jag kommer ju inte vara den som står och förhandlar
            i en eventuell ny regering. Vi ska vinna valet först och främst.
            Förhandlingarna får komma senare. Det vore dumt av mig att här
            och nu säga att det ska vara så här, och de här kraven är ultimativa.
            Så fungerar det inte i politiken. Man måste ge och ta. Politik
            är en helhet. Det består av delar, men är en helhet. Det är det
            pusslet som är så spännande att lägga när man håller på med politik.
          </note>
          <note>
            När det gäller kärnkraften ser vi att det i dag finns utrymme
            för att ställa av två reaktorer. I frågan om att bygga ut den
            förnybara energin samt energieffektivisera ser vi också möjligheter
            att avveckla kärnkraften inom en snar framtid.
          </note>
          <note type="speaker">
            Anf. 134 LARS HJÄLMERED (M) replik:
          </note>
          <note>
            Herr talman! Vi hoppas såklart att Alliansen vinner nästa val.
            Jag kan tänka mig att vi har en tävling framför oss. Det är klart
            att det är klokt om man har en förhandling.
          </note>
          <note>
            I vår överenskommelse säger vi att befintliga reaktorer skulle
            kunna ersättas av nya. Är det aktuellt för er att ingå i ett regeringsalternativ
            som öppnar upp för ny kärnkraft som ersätter befintliga reaktorer?
          </note>
          <note type="speaker">
            Anf. 135 KENT PERSSON (V) replik:
          </note>
          <note>
            Herr talman! Där har vi varit mycket tydliga. Vi sitter inte
            i en regering som startar en reaktor till.
          </note>
          <note>
            Frågan är vad som händer med tanke på den regering vi nu har.
            Om det inte startas några nya reaktorer, om Vattenfall kommer
            fram till att man inte har råd med det, inte kan bära det, vad
            har regeringen då för planer? Jag vet att Lars Hjälmered inte
            har möjlighet att svara, men fundera på det. Vad är planen då?
            40 procent faller bort och ersätts inte.
          </note>
          <note type="speaker">
            Anf. 136 LARS HJÄLMERED (M):
          </note>
          <note>
            Herr talman! Jag kommer likt en del andra, gissar jag, i den
            här debatten att fokusera på jobben. Jobben är ju Alliansens viktigaste
            prioritering och kommer med stor sannolikhet att bli den viktigaste
            frågan inför valet nästa år. Under tiden fram till dess har väljarna
            att ställa sig frågan vilket regeringsalternativ som ger bäst
            förutsättningar för fler jobb till fler människor. Det tycker
            jag är en bra diskussion att ta framöver.
          </note>
          <note>
            Jobben är viktiga för mig som person. De är viktiga för att kunna
            vara med i ett socialt sammanhang, försörja sig själv och få egen
            frihet med allt vad det innebär. Men jobben är såklart också viktiga
            för samhället. Det är jobben som gör att vi kan klara höga välfärdsambitioner.
          </note>
          <note>
            För att få fler jobb måste vi göra många saker. Vi måste göra
            stora innovationssatsningar. Vi måste fortsätta att utveckla skolan.
            Många av reformerna vi genomfört i gymnasieskolan, och ytterligare
            andra som är på gång, skollag och en mängd annat, gör att elever
            i framtiden kommer att stå bättre rustade för jobb och arbetsmarknad.
            Vi måste förstås också fortsätta att utveckla arbetsmarknaden
            med bättre matchning och stöd.
          </note>
          <note>
            Sedan har vi de generella villkoren där det handlar om att stegvis
            förbättra förutsättningarna för att driva företag i Sverige. Det
            har redan skett en del, bland annat att de flesta företag i Sverige
            i dag själva kan avgöra om de ska ha revisor eller inte och att
            det blivit billigare att anställa.
          </note>
          <note>
            Det är två saker jag ofta möter när jag är ute och besöker företag
            och träffar företagare. Det är möjligheten till kapital för att
            kunna utveckla företaget respektive att få stimulans för forskning
            och utveckling. Båda dessa är frågor som Alliansen nu tar tag
            i. Vi inför ett så kallat investeraravdrag, som i praktiken innebär
            att det blir enklare för ett företag att få pengar till att utveckla
            företaget och idén, samt ett forsknings- och utvecklingsavdrag,
            som innebär att det blir mer förmånligt för företag att investera
            i forskning och utveckling, vilket är särskilt betydelsefullt
            för små företag.
          </note>
          <note>
            Låt mig sedan gå in på energifrågan, för det är en generell förutsättning
            för hela näringslivet, för jobb, ekonomi och företagande i Sverige.
            Vi har som allians gett ett långsiktigt besked i energipolitiken.
            Vi har sagt att Sverige ska ha ett robust energisystem med vattenkraft,
            kärnkraft och förnybar energi, att Sverige ska ha en energiproduktion
            som är klimatvänlig och att vi ska producera el till konkurrenskraftiga
            priser. Det är en inriktning för att skapa trygghet och förutsägbarhet
            för såväl hushåll som företag.
          </note>
          <note>
            Samtidigt möter världen en klimatutmaning. Där gör vi saker och
            ska göra ännu mer längre fram. Om vi jämför detta kan vi se att
            Sveriges utsläpp av koldioxid nu är ungefär hälften av genomsnittet
            i OECD. Vi är ett av de länder som har de absolut lägsta utsläppen
            i relation till vår bnp, till vår ekonomi. Sveriges ekonomi har
            ju vuxit radikalt sedan 1990 samtidigt som utsläppen har sjunkit.
            En viktig nyckel i detta är såklart energipolitiken, och den kommer
            att fortsätta att vara det i framtiden.
          </note>
          <note>
            Vi ger, återigen, beskedet att vi vill ha ett robust system med
            vattenkraft, kärnkraft och förnybar energi. Framgent kommer vi
            att ha att vårda och utveckla en sådan reform. Det handlar om
            att värna vattenkraften, dess betydelse, inte minst för att reglera
            kraft i systemet. Det handlar om att välkomna en ökande andel
            förnybar energi och att välkomna energieffektivisering bland såväl
            hushåll som företag framöver, och att ge det besked vi ger om
            kärnkraft, att befintliga reaktorer skulle kunna ersättas.
          </note>
          <note>
            Låt oss då gå in på de andra partierna. Miljöpartiet har sagt
            att man under nästa mandatperiod vill avveckla minst två reaktorer.
            Vänsterpartiet säger att man ställer upp på det. Då frågar jag
            mig: Vad är Socialdemokraternas besked till svenska folket och
            till den viktiga industrin i Sverige?
          </note>
          <note>
            Jag menar att om man seriöst aspirerar på att regera landet måste
            man kunna ge ett gemensamt besked till väljarna om vad man vill
            med den viktiga energipolitiken, alltså att före valet ge besked
            om vad det är man tänker sig. Frågan blir: Är det gemensamma beskedet
            från S, V och MP till svenskt näringsliv att kärnkraften ska börja
            avvecklas redan nästa mandatperiod?
          </note>
          <note type="speaker">
            Anf. 137 PATRIK BJÖRCK (S) replik:
          </note>
          <note>
            Herr talman! Om det inte hade varit för att Lars Hjälmered faktiskt
            är ansvarig för den arbetsmarknadspolitiska situation som landet
            befinner sig i kunde man möjligen ha lagt hans ord till handlingarna
            med en gäspning.
          </note>
          <note>
            Eftersom Lars Hjälmered trots allt ingår i den riksdagsmajoritet
            som röstat fram den nuvarande regeringen och voterat fram den
            situation som vi befinner oss i tycker jag att det vore bra, herr
            talman, om Lars Hjälmered kunde svara på två enkla frågor.
          </note>
          <note>
            Hur vill Lars Hjälmered beskriva den moderata regeringens arbetsmarknadspolitik,
            har den varit lyckad eller har den varit misslyckad? Och skulle
            Lars Hjälmered kunna nämna två av de viktigaste åtgärderna som
            den sittande regeringen genomfört för att ta oss till den situation
            som svensk arbetsmarknad nu befinner sig i?
          </note>
          <note type="speaker">
            Anf. 138 LARS HJÄLMERED (M) replik:
          </note>
          <note>
            Herr talman! Låt mig börja med att konstatera att sysselsättningen
            ökat med 200 000 personer sedan 2006, det vill säga att det i
            dag är fler människor i Sverige som arbetar än tidigare. Utanförskapet
            har minskat, trots att vi genomgått en stor internationell kris
            med svåra effekter för Sverige.
          </note>
          <note>
            Vi är ett mycket handelsberoende land. Det innebär att om andra
            länder har problem får Sverige problem. Vi har viktiga handelsländer
            i vår närhet som Tyskland, Norge och Storbritannien. Därtill har
            vi USA och sedan fortsätter det runt om i världen. Det har byggt
            vårt välstånd, men om det krisar i Europa och världen krisar det
            också i Sverige. Trots allt detta är det fler människor som arbetar
            i dag. Det tycker jag tydligt visar att vår arbetslinje har gett
            effekt.
          </note>
          <note>
            Vi har genomgående gjort det mer lönsamt att anställa, till exempel
            med jobbskatteavdraget. Vi har gjort riktade satsningar för att
            göra det billigare att anställa och underlätta för unga människor
            att komma in på arbetsmarknaden. Ja, jag tycker att det har gett
            effekt, herr talman.
          </note>
          <note type="speaker">
            Anf. 139 PATRIK BJÖRCK (S) replik:
          </note>
          <note>
            Herr talman! Tack för det tydliga svaret, Lars Hjälmered! Arbetsmarknadspolitiken
            har varit lyckad. En tredubbling av långtidsarbetslösheten beskriver
            Lars Hjälmered som lyckad. En av de högsta ungdomsarbetslösheterna
            i Europa beskriver Lars Hjälmered som lyckad. Det är intressant.
            Jag ska be att få återkomma till det så småningom i mitt anförande,
            herr talman.
          </note>
          <note>
            Den viktigaste åtgärden som man genomfört för att lyckas har
            varit jobbskatteavdraget. Tack för beskedet!
          </note>
          <note type="speaker">
            Anf. 140 LARS HJÄLMERED (M) replik:
          </note>
          <note>
            Herr talman! Det har varit en svår ekonomisk kris de senaste
            åren. Trots det är det i dag fler människor som går till jobbet
            en vanlig arbetsdag. Utanförskapet har tydligt minskat. Därför
            menar jag att jobbpolitiken har haft effekt.
          </note>
          <note>
            Betyder det att alla problem är lösta? Nej, det gör det inte.
            Jag tror att vi måste fortsätta att satsa på en aktiv näringspolitik
            och en aktiv arbetsmarknadspolitik. Jag tror inte att man ska
            ha en skattesmäll som gör det väsentligt dyrare att anställa och
            att starta och driva företag i Sverige. Det skulle få motsatt
            effekt.
          </note>
          <note type="speaker">
            Anf. 141 INGELA NYLUND WATZ (S) replik:
          </note>
          <note>
            Herr talman! Tack, Lars Hjälmered, för ett intressant anförande!
            Moderaterna har snart arbetsstämma, och jag antar att väckarklockorna
            kommer att ringa tidigt på morgnarna. Det är dock inte en verklighet
            som 400 000 arbetslösa i Sverige har förmånen att leva under.
            Nu får de 400 000 arbetslösa som inte vaknar av väckarklockan
            ändå beskedet att regeringens arbetsmarknadspolitik har varit
            lyckad och att jobbskatteavdraget har förgyllt deras tillvaro.
          </note>
          <note>
            Mot den bakgrunden och mot bakgrund av att Moderaterna har arbetsstämma
            är min enkla fråga till Lars Hjälmered: Kan de 400 000 som inte
            vaknar till väckarklockan förvänta sig en ny politik från Moderaterna
            som gör att man kommer till rätta med problemen?
          </note>
          <note type="speaker">
            Anf. 142 LARS HJÄLMERED (M) replik:
          </note>
          <note>
            Herr talman! Jag kan lugna Ingela Nylund Watz med att vi på stämman
            kommer att diskutera och fatta beslut om en serie saker för att
            utveckla vår egen politik. Det är vårt inspel till kommande alliansdiskussioner
            och det vi kommer att gå till val på. Det handlar till exempel
            om den fortsatta synen på jobb och ekonomi, hur vi kan utveckla
            rättspolitiken i Sverige och hur vi kan utveckla miljöpolitiken
            och politiken för hälsa. Vi kommer att återkomma efter stämman
            med en serie förslag på hur vi vill fortsätta att utveckla. Men
            inriktningen är att hålla fast vid jobb och ekonomi, att ha ordning
            och reda i statens finanser och att fortsätta att göra det lönsamt
            att starta och driva företag – en aktiv arbetsmarknads- och näringspolitik.
            Det är vår inriktning på det hela, naturligtvis i kombination
            med de viktiga skolreformer som stegvis utvecklar den svenska
            skolan.
          </note>
          <note type="speaker">
            Anf. 143 INGELA NYLUND WATZ (S) replik:
          </note>
          <note>
            Herr talman! Jag befarade att svaret skulle bli att man är ganska
            nöjd med den palett man hittills erbjudit, en palett som i praktiken
            handlar om skattesubventioner och direkta skattesänkningar.
          </note>
          <note>
            Jag tar Lars Hjälmered på orden och hoppas verkligen. Vi väntar
            med spänning på de konstruktiva förslag till nya åtgärder som
            ska minska arbetslösheten och se till att dessa 400 000 kan vakna
            till väckarklockan under nästa mandatperiod. Hittills har era
            förslag och åtgärder inte lett till någon förbättring över huvud
            taget.
          </note>
          <note type="speaker">
            Anf. 144 LARS HJÄLMERED (M) replik:
          </note>
          <note>
            Herr talman! Vi har tveklöst stora utmaningar kvar för Sverige.
            Men det är 200 000 fler människor som arbetar i Sverige i dag.
            Utanförskapet har minskat. Vi är beredda att fortsätta vårt arbete
            med att göra det lönsamt att starta och driva företag i Sverige.
            Det är vår fortsatta inriktning. Sedan är det många saker vi behöver
            göra för det generella näringsklimatet i Sverige, men till skillnad
            från er ger vi långsiktiga besked, till exempel när det gäller
            energipolitiken.
          </note>
          <note>
            Ni behöver inte vara oroliga. Vi och Alliansen kommer att ha
            en offensiv agenda även inför nästa val.
          </note>
          <note type="speaker">
            Anf. 145 BÖRJE VESTLUND (S) replik:
          </note>
          <note>
            Herr talman! Lars Hjälmered är väldigt bekymrad över vår energipolitik.
            Men vi har inte ändrat en enda stavelse i vår energipolitik de
            senaste 10–15 åren. Vi har sagt att kärnkraften ska avvecklas
            i den takt som vår konkurrenskraft och arbetslöshet tillåter.
            Det är bara det som har gällt för oss, ingenting annat. Ingenting
            nytt har kommit fram.
          </note>
          <note>
            Det som är intressant är att ni har gått från att vara ett parti
            som gillar att ha väldigt mycket kärnkraft och vill bygga ut direkt
            till att säga att ni ska ersätta de gamla reaktorerna. Men ni
            vet inte hur det ska göras. Ni har ingen aning om huruvida det
            är några som kommer att byggas. Mycket tyder väl just nu på att
            det blir lite problem med det, med tanke på att de flesta projekt
            i Europa ligger ganska still. Vilket är svaret i er energipolitik,
            om vi nu inte har någon? Kommer det att bli några kärnkraftverk
            eller inte?
          </note>
          <note type="speaker">
            Anf. 146 LARS HJÄLMERED (M) replik:
          </note>
          <note>
            Herr talman! Jag tror att det viktigaste är att man gör en politisk
            markering, och det har Alliansen gjort genom en överenskommelse
            där det har varit ett givande och tagande. Vi säger att det långsiktiga
            är vattenkraften, kärnkraften och det förnybara. Vi säger att
            de befintliga reaktorerna ska kunna ersättas med nya.
          </note>
          <note>
            Det som skapar en politisk osäkerhet är avsaknaden av besked
            från Socialdemokraterna. Låt oss vara tydliga med det. Det är
            nästan dagsformen som avgör när man ska läsa av vad det partiet
            egentligen tycker. Hade ni varit mycket tydligare skulle vi ha
            kunnat få en långsiktighet. Jag tror att det finns en grund för
            någon typ av blocköverskridande överenskommelse, men det förutsätter
            att ni är tydliga.
          </note>
          <note>
            Den konkreta frågan till Börje Vestlund är: Kan ni tänka er att
            ersätta befintliga reaktorer med nya, eller är det så att ni ser
            framför er att ni redan nästa mandatperiod vill avveckla kärnkraftsreaktorer?
          </note>
          <note type="speaker">
            Anf. 147 BÖRJE VESTLUND (S) replik:
          </note>
          <note>
            Herr talman! Jag svarar gärna på konkreta frågor, men jag tycker
            att du också ska göra det, Lars Hjälmered. Min fråga var: Kommer
            det att bli några nya reaktorer eller inte? Det är det som är
            det intressanta. Ni vill att vi ska svara på någonting som vi
            redan har gett svar på. Vi vill avveckla kärnkraften på lång sikt
            när konkurrenskraften och vår arbetsmarknad tillåter det, inte
            förr. Den ska då ersättas med förnybar energi. Det har vi svarat
            i flera år.
          </note>
          <note>
            Men vilket är ert svar? Det är det som är det intressanta. Ni
            har ju inget svar på om det blir några nya reaktorer eller inte.
          </note>
          <note type="speaker">
            Anf. 148 LARS HJÄLMERED (M) replik:
          </note>
          <note>
            Herr talman! Det som den viktiga industrin behöver är baskraft
            som tuffar och går och ger energi till rimliga priser. Det kan
            vara kärnkraft, men det skulle kunna vara något annat. Vi har
            sagt att vi vill öppna för att kunna ersätta befintliga reaktorer,
            men marknaden måste själv avgöra om det finns ekonomiska förutsättningar
            för det. Där ger vi ändå en långsiktighet.
          </note>
          <note>
            Jag tycker ändå att Börje Vestlunds anförande var lite talande.
            Hur ska man tolka detta? Det är en avvecklingslinje som gäller,
            men när och hur och så vidare är väldigt oklart. Det tycker jag
            är lite undermåligt, om man aspirerar på att kunna regera landet.
          </note>
          <note type="speaker">
            Anf. 149 PETER PERSSON (S) replik:
          </note>
          <note>
            Herr talman! Den moderatledda regeringens jobbpolitik vilar på
            två axlar: massiva skattesänkningar och kraftfulla försämringar
            av bland annat arbetslöshetsförsäkringen. Detta tillsammans skulle
            skapa fler jobb.
          </note>
          <note>
            Senast vi hade full sysselsättning i vårt land kan sägas vara
            kring 1990. Det var 2 procents arbetslöshet, 90-procentiga ersättningsnivåer
            i arbetslöshetsförsäkringen och noll karensdagar. Hur kunde det
            komma sig att vi 1990 hade så låg arbetslöshet och så hög ersättningsnivå
            och inte hade några karensdagar? Hur förklarar Hjälmered detta?
          </note>
          <note type="speaker">
            Anf. 150 LARS HJÄLMERED (M) replik:
          </note>
          <note>
            Herr talman! Det är intressant att notera Peter Perssons upprördhet.
            Vi sänker skatten för vanligt folk med vanliga inkomster, så att
            det blir mer lönsamt att arbeta. Då blir Peter Persson upprörd.
            Vi kombinerar detta med rätt viktiga reformer för svenskt näringsliv.
            Vi har gett ett besked i energipolitiken. Utöver det gör vi viktiga
            satsningar på infrastrukturen och forskningen. Vi gör viktiga
            riktade reformer för näringslivet, till exempel för att det ska
            bli billigare att anställa i viktiga serviceyrken. Vi gör regelförenklingar
            och sänker egenavgifter och har tagit bort förmögenhetsskatten.
            Allt detta gör vi för att lägga grunden för fler arbeten framöver.
            Jag är övertygad om att det kommer att ge effekt även fortsättningsvis,
            herr talman.
          </note>
          <note type="speaker">
            Anf. 151 PETER PERSSON (S) replik:
          </note>
          <note>
            Herr talman! Jag hade förväntat mig en annan kapacitet från Moderaternas
            näringspolitiske talesman. Jag trodde att han kunde svara på en
            enkel fråga: Hur kunde det 1990 vara full sysselsättning, 90-procentig
            ersättningsnivå i a-kassan och noll karensdagar? Du svävar bort
            i fluff-fluff och vill inte gå in i denna diskussion, Lars Hjälmered,
            för den hade obarmhärtigt blottlagt er primitiva människosyn.
            Ni tror att man plågar fram full sysselsättning, men ni plågar
            bara de arbetslösa.
          </note>
          <note type="speaker">
            Anf. 152 LARS HJÄLMERED (M) replik:
          </note>
          <note>
            Herr talman! Det där sista var nog mer talande för min kombattant.
          </note>
          <note>
            Det var en stark överhettning i svensk ekonomi 1990. Vi får komma
            ihåg historiken. Både statsministern och finansministern avgick.
            Det var stora problem i den svenska ekonomin. Men det kan vi ta
            en särskild debatt om.
          </note>
          <note>
            Jag tror att inriktningen måste vara att göra det lönsamt att
            starta och driva företag i Sverige. Jag tror till exempel inte
            på idén att göra det dyrare att anställa. Det är en ganska dålig
            idé. Varför ska man göra en skattechock så att det blir tre gånger
            dyrare att anställa en ung person, till exempel på en restaurang
            i Jönköping? Jag tror att det leder till färre jobb och färre
            jobbmöjligheter.
          </note>
          <note type="speaker">
            Anf. 153 LEIF PETTERSSON (S) replik:
          </note>
          <note>
            Herr talman! Den borgerliga regeringens riktigt stora misslyckande
            är trots allt arbetslösheten. Alla måste kunna inse att det är
            på det sättet. Vi har en arbetslöshet som närmar sig 8 procent
            av arbetskraften i landet. Naturligtvis kan man som Lars Hjälmered
            berömma sig över att ha fått 200 000 fler i jobb under den här
            tiden. Visst, så kan man räkna. Men man måste då även säga att
            befolkningen i Sverige har ökat under samma tid. Det innebär att
            en sådan matematik inte går ihop.
          </note>
          <note>
            Långtidsarbetslösheten bland unga är det riktigt allvarliga.
            Jag skulle vilja fråga Lars Hjälmered hur han tror att arbetslösa
            ungdomar blir mer anställbara för att McDonalds får 60 miljoner
            i bidrag från staten. Tror verkligen Lars Hjälmered att McDonalds
            kommer att börja anställa 50- eller 60-åringar, eller för den
            delen 40-åringar, om de inte får det här bidraget?
          </note>
          <note type="speaker">
            Anf. 154 LARS HJÄLMERED (M) replik:
          </note>
          <note>
            Herr talman! Det är 200 000 fler i sysselsättning. Leif Pettersson
            säger att det beror på att befolkningen har ökat, som om en befolkningsökning
            per automatik skulle innebära att jobben blev fler i Sverige.
            Men så är det inte. Det handlar om de allmänna näringsvillkor
            vi har i Sverige, konjunkturen i Sverige och världskonjunkturen.
            Sverige är ett handelsberoende land, och det har varit en stor
            kris i världsekonomin. Trots detta har utanförskapet minskat och
            antalet jobb blivit fler i Sverige. Alliansens jobbpolitik har
            alltså gett effekt.
          </note>
          <note>
            Sedan har vi stora utmaningar framför oss – det är inte tu tal
            om den saken. När det handlar om unga skulle jag vilja säga att
            ett första svar såklart är skolpolitiken, att fortsätta att utveckla
            skolan för att bättre rusta unga människor med kunskapsfokus.
            Det andra är såklart arbetsmarknadspolitiken.
          </note>
          <note>
            Sedan kommer vi till detta med skatterna, som Leif Pettersson
            tar upp avslutningsvis. Ja, jag tror faktiskt att svaret är: Gör
            vi det billigare att anställa unga människor blir det fler jobbmöjligheter
            för unga människor, till exempel på McDonalds eller hos andra
            ungdomsarbetsgivare.
          </note>
          <note type="speaker">
            Anf. 155 LEIF PETTERSSON (S) replik:
          </note>
          <note>
            Herr talman! Jo, men McDonalds anställer ju inga andra än ungdomar
            oavsett hur hög arbetsgivaravgiften är. Det är så de har möjlighet
            att få in folk. Så funkar det inom hela den branschen, alltså
            hamburgerbranschen, att man i stort sett har ungdomar anställda.
            Vi kan gå och titta på vilken korvkiosk som helst för att se det.
          </note>
          <note>
            Det intressanta är att de 200 000 jobben inte har kommit till
            på grund av er politik, utan de har kommit till i alla fall.
          </note>
          <note type="speaker">
            Anf. 156 LARS HJÄLMERED (M) replik:
          </note>
          <note>
            Herr talman! Hur har de jobben kommit till? De som jobbar där
            anställs av riktiga arbetsgivare i offentlig och privat sektor.
            Jag vill hävda att vår politik har gett effekt och lagt en grund
            för fler arbetstillfällen.
          </note>
          <note>
            När det gäller McDonalds är det lite intressant. Leif Pettersson
            säger att man anställer unga ändå och att arbetsgivaravgiften
            inte har någon effekt. Det betyder att man kan tre-, fyr- och
            femdubbla arbetsgivaravgiften utan att det påverkar. Jag skulle
            vilja hävda att det har en direkt effekt när det handlar om kostnaden
            för mig som arbetsgivare att anställa en person. Det är en bra
            jobbpolitik att på det sättet få in unga människor i ett första
            arbete så att de kan utveckla sitt cv.
          </note>
          <note type="speaker">
            Anf. 157 BERIT HÖGMAN (S) replik:
          </note>
          <note>
            Herr talman! Jobben är viktigast, säger Lars Hjälmered. Är ökade
            socialbidrag på mellan 50 och 125 procent i kommuner, som Mikael
            Damberg redovisade under förmiddagen, ett bra betyg på regeringens
            jobbpolitik? Är tre gånger så många långtidsarbetslösa ett bra
            betyg på regeringens jobbpolitik?
          </note>
          <note>
            Sedan säger Lars Hjälmered: Jag gillar forskning och utveckling.
            Är det bra att grunda ett klimat för forskning och utveckling
            på att dra ned antalet högskoleplatser, att förvägra allt fler
            19- och 20-åringar möjligheten att ta sig till högre utbildning?
            Är det grunden för ett bättre FoU-klimat i vårt land i framtiden?
          </note>
          <note type="speaker">
            Anf. 158 LARS HJÄLMERED (M) replik:
          </note>
          <note>
            Herr talman! Det är fler människor i sysselsättning i dag än
            tidigare. Vi lägger mer pengar från staten till kärnan i den svenska
            välfärden. Det är tydligt på den punkten.
          </note>
          <note>
            När det gäller forskning och utveckling kan vi se att det har
            skett en ofantlig ökning av pengarna till forskning och utveckling.
            Förut var det ungefär 25 miljarder kronor, och nu läggs det 35
            miljarder kronor på offentligt finansierad forskning och utveckling
            i Sverige, utöver det som företag själva investerar i dessa viktiga
            verksamheter. Det gör att Sverige är ett av de länder i världen
            som lägger allra mest på detta.
          </note>
          <note>
            Det kanske inte landar i nya jobb eller nya produkter i morgon
            eller ens om en månad, men jag tror att det är avgörande för att
            bygga en långsiktig konkurrenskraft i Sverige. Allt det viktiga
            som görs på universitet och högskolor kombineras nu med att vi
            inför FoU-avdraget. Det är särskilt viktigt för små företag, som
            kan göra avdrag för den skatt de betalar i förhållande till de
            kostnader de har för forskning och utveckling, vilket gör att
            vi kommer att få mer sådant i företagen också. Det tror jag är
            väldigt viktigt.
          </note>
          <note type="speaker">
            Anf. 159 BERIT HÖGMAN (S) replik:
          </note>
          <note>
            Herr talman! Jag håller med Lars Hjälmered om att forskning och
            utveckling är viktigt. Men det är just den där tankevurpan med
            neddragna platser på högre utbildning och att förvägra människor
            utbildning som är problemet för er.
          </note>
          <note>
            De unga får inga skattesänkningar, för de har ingen inkomst.
            Ändå satsar ni tio gånger mer på skattesänkningar än på jobbskapande.
            Jag kan inte se att detta innebär någonting annat än att kön till
            socialbidragen blir ännu längre. Är det något parti som kan kalla
            sig ett bidragsparti är det just nu Moderaterna.
          </note>
          <note type="speaker">
            Anf. 160 LARS HJÄLMERED (M) replik:
          </note>
          <note>
            Herr talman! Sveriges statsfinanser är bland de starkaste i Europa,
            och då tycker jag att det är naturligt att man skjuter in energi
            i den svenska ekonomin i det ekonomiska läge vi har för tillfället.
            Det är naturligt att till exempel införa ett fortsatt jobbskatteavdrag
            eller vidta andra åtgärder som skapar efterfrågan i ekonomin,
            tillsammans med alla de andra satsningarna vi gör.
          </note>
          <note>
            När det gäller högskoleplatser finns det ordentliga möjligheter
            för unga. Det har skett en ökning av antalet platser som en effekt
            av konjunkturen, och det har varit en neddragning efter hand.
            Men det har varit en konjunkturell snarare än en strukturell åtgärd.
          </note>
          <note type="speaker">
            Anf. 161 MEERI WASBERG (S) replik:
          </note>
          <note>
            Herr talman! Att Sverige står inför stora utmaningar tror jag
            att vi kan vara helt överens om, men vi har kanske lite olika
            idéer om hur vi ska tackla dem.
          </note>
          <note>
            Frågan om tillväxt är både enkel och komplicerad. Det är klart
            att det finns många faktorer som påverkar huruvida man vill anställa
            personer eller inte.
          </note>
          <note>
            Jag har två funderingar till Lars Hjelmered. Den ena är: Vilket
            skulle Lars Hjälmered säga är det enskilt största problemet när
            en arbetsgivare vill växa och anställa fler personer?
          </note>
          <note>
            Den andra är: Hur ser Lars Hjälmered på frågan om utanförskapet
            som ökar? Ungefär 40 procent av dem som har försörjningsstöd i
            dag har det därför att de är arbetslösa och har inte någon annan
            social problematik.
          </note>
          <note type="speaker">
            Anf. 162 LARS HJÄLMERED (M) replik:
          </note>
          <note>
            Herr talman! Man kan inte ge ett svar på den första frågan, utan
            det beror nog mycket på vilken arbetsgivare vi talar om och vilken
            bransch det är. Jag tror att kostnadsfrågan är rätt viktig för
            till exempel de servicenäringar som vi har diskuterat i några
            replikskiften. Kostnaden för att anställa en ung person har alltså
            effekt för mig som arbetsgivare.
          </note>
          <note>
            Under mina besök och resor möter jag många som arbetar till exempel
            med spelutveckling och i it-branschen, och där finns det inte
            utbildat folk i Sverige. De vittnar om betydelsen av de migrationsregler
            vi har i Sverige. Det beslut vi fattade 2008 om västvärldens kanske
            mest liberala regler för arbetskraftsinvandring har ökat möjligheterna
            att attrahera duktiga människor till Sverige, och jag hoppas att
            vi kan vidareutveckla det senare.
          </note>
          <note>
            Det beror alltså mycket på arbetsgivare och bransch, och jag
            tror att svaren måste ses lite utifrån detta.
          </note>
          <note type="speaker">
            Anf. 163 MEERI WASBERG (S) replik:
          </note>
          <note>
            Herr talman! Jag antar att Lars Hjälmered svarar på min andra
            fråga i nästa replik.
          </note>
          <note>
            Det här med kostnaderna är intressant. Kompetensfrågan är den
            fråga som företagen själva lyfter upp som den allra viktigaste.
            När det gäller kostnaden måste man också kunna ha ett balanserat
            synsätt, för kostnaden för arbetskraften måste ställas i relation
            till den intäkt som man förväntar sig att få av de kunskaper och
            den arbetskraft som de anställda står för.
          </note>
          <note>
            Jag utgår från att jag får ett lite bättre svar i nästa replik.
          </note>
          <note type="speaker">
            Anf. 164 LARS HJÄLMERED (M) replik:
          </note>
          <note>
            Herr talman! Jag är ledsen att jag efter alla repliker tappade
            den andra frågan, så vi kanske får återkomma till den senare.
          </note>
          <note>
            Jag tror ändå att det kan vara både kompetens och kostnad i detta.
            I en del sektorer är det tydligt att kostnaden för mig som arbetsgivare
            har effekt. Då är det viktigt med de reformer som har gjorts för
            att underlätta för unga människor att komma in på arbetsmarknaden,
            och det gäller kostnaden för anställning. Men i övrigt handlar
            det mycket om kompetens och hur våra egna utbildningssystem ser
            ut men också hur vi kan vidareutveckla de viktiga liberala arbetskraftsinvandringsregler
            vi har i Sverige.
          </note>
          <note type="speaker">
            Anf. 165 ISAK FROM (S) replik:
          </note>
          <note>
            Herr talman! Lars Hjälmered var inne på viktiga skolreformer.
            När jag träffar företag i olika branscher signalerar de kompetensbrist.
            För att möta kompetensbristen har den moderatledda regeringen
            reformerat gymnasieskolan så att unga varken vill eller vågar
            söka ett yrkesförberedande program. Antalet sökande till de yrkesförberedande
            programmen har gått ned kraftigt.
          </note>
          <note>
            Hemma i Västerbotten är det nu så att man i många kommuner inte
            kan starta industriprogram eller fordonsprogram. Alltså kan man
            inte heller leverera fordonsmekaniker eller skogsmaskinförare.
            Man kan inte leverera kommande industriarbetare till träindustrin,
            som kommer att behöva arbetskraft.
          </note>
          <note>
            Vad säger du om det, Lars? Hur ska ni åtgärda det? Det är ändå
            ganska lång leveranstid ut från skolsystemen, och vi står redan
            nu inför en kompetensbrist.
          </note>
          <note type="speaker">
            Anf. 166 LARS HJÄLMERED (M) replik:
          </note>
          <note>
            Herr talman! Det är en jätteutmaning som Isak From pekar på.
            Om vi tittar på det vi utgick ifrån ser vi att det var ungefär
            30 000 unga människor varje år som skulle ut från gymnasieskolan
            som inte gick färdigt. Man kan i statistik och forskning se en
            direkt korrelation: Har du fullgjort gymnasieutbildningen har
            du goda möjligheter att komma in på arbetsmarknaden, och har du
            inte gjort det har du betydligt sämre förutsättningar.
          </note>
          <note>
            Detta är en av grunderna till att vi har gjort många reformer
            av skolan.
          </note>
          <note>
            Sedan finns det på sina håll stora problem att rekrytera människor
            till yrkesprogram. De har funnits under lång tid. Jag är precis
            som Isak From oroad av detta. Jag tror att en del av svaret är
            det vi gör för att utveckla yrkesprogrammen, lärlingsprogrammen
            och de nya jobb som växer fram.
          </note>
          <note>
            Ärligt talat skulle jag också vilja peka på ett branschansvar.
            Det är inte för att flytta över ett ansvar från politiken, för
            vi har vår del, men jag tycker att branscherna har ett viktigt
            ansvar att titta på hur de själva bidrar till undervisningen.
            Många har industrigymnasier och andra lösningar. Det är jättebra
            när företag tar det ansvaret; jag skulle gärna se att fler företag
            tar ett sådant ansvar.
          </note>
          <note type="speaker">
            Anf. 167 ISAK FROM (S) replik:
          </note>
          <note>
            Herr talman! Jag kan säga att ungdomar är kloka, Lars Hjälmered.
            Ungdomar söker flera vägar. När de söker till gymnasieskolan inser
            de: Jag kanske vill fortsätta utbilda mig om några år. Jag kanske
            vill ta ett steg till inom företaget och bli processledare eller
            något. Jag kanske behöver gå på högskola något år.
          </note>
          <note>
            Men den politiska församling och den politiska ledning som nu
            styr Sverige har ju stängt den här dörren. De låser dörrar för
            ungdomar i dag. Det skapar inga nya jobb.
          </note>
          <note type="speaker">
            Anf. 168 LARS HJÄLMERED (M) replik:
          </note>
          <note>
            Herr talman! Det där sista är faktiskt en direkt felaktighet.
            I den nya gymnasieskolan har eleven rätt att under gymnasietiden
            läsa in högskolebehörighet. Gör man det inte då har man rätt att
            läsa in den på komvux. Dörrarna står alltså öppna, och möjligheterna
            finns där.
          </note>
          <note>
            Sedan tror jag att vi måste fundera på hur vi kan utveckla de
            här programmen. Det finns många framgångsexempel i landet. Hemma
            i Göteborg finns Motorbranschens Tekniska Gymnasium, där man gick
            från ett fordonsprogram som hade svårt att rekrytera folk till
            branschinvolvering och jobbmöjligheter som har lett till jättemånga
            sökande. Det finns andra exempel att bygga vidare på senare.
          </note>
          <note type="speaker">
            Anf. 169 KENT PERSSON (V) replik:
          </note>
          <note>
            Herr talman! Tack, Lars Hjälmered! Jag tror att vi kommer att
            diskutera och debattera mycket här framöver, inte minst energipolitik,
            som jag tänkte återgå till.
          </note>
          <note>
            Ni har lämnat över svensk energipolitik till marknaden, menar
            jag. Det är marknaden som ska avgöra vad som ska utvecklas här
            i Sverige. Det är marknaden som ska avgöra om det ska byggas ny
            kärnkraft eller inte i Sverige. Det har ni lämnat över.
          </note>
          <note>
            Min undran är: Vilket ansvar har ni egentligen för svensk energiförsörjning
            i Sverige? Kärnkraftens tillgänglighet i dag är 64 procent av
            kapaciteten. Du säger här, Lars Hjälmered, att den utgör en baskraft
            och en förutsättning för industrin.
          </note>
          <note>
            Men om det nu är så att Vattenfall och marknaden kommer fram
            till att de inte har råd att bygga, att de inte kan bygga under
            de här förutsättningarna, vad är då er plan för svensk energiförsörjning
            och elförsörjning? Den står ju trots allt för 40 procent, och
            kärnkraften i Sverige går redan på övertid.
          </note>
          <note type="speaker">
            Anf. 170 LARS HJÄLMERED (M) replik:
          </note>
          <note>
            Herr talman! Jag tror att det första är att man politiskt ansvarsfullt
            ger besked om vad man tycker. Då säger vi att vi vill ha ett robust
            system på tre ben – vattenkraft, kärnkraft och förnybart – som
            en politisk viljeinriktning.
          </note>
          <note>
            Detta har till exempel inneburit att vi har hävt det tidigare
            tankeförbudet så att man numera kan utbilda sig och forska inom
            kärnkraftsområdet. Det var stängt tidigare och är viktigt både
            av säkerhetsskäl och för eventuella framtida byggmöjligheter för
            ersättning.
          </note>
          <note>
            Det andra är att vi måste utveckla alla kraftslagen. Det handlar
            om att värna vattenkraften när vi gör politiska ställningstaganden
            senare och att ställa vattenkraftens betydelse mot den biologiska
            mångfalden. Vi har såklart att värna en fortsatt utbyggnad av
            förnybart och jobba med effektiviseringar.
          </note>
          <note>
            Ytterligare en sak, herr talman, är att peka på vikten av forskning.
            Vi lägger över 1 miljard på energiforskningen årligen på det området
            för att få fram ny teknik och nya lösningar. Det är ytterligare
            besked.
          </note>
          <note type="speaker">
            Anf. 171 KENT PERSSON (V) replik:
          </note>
          <note>
            Herr talman! Ni har ingen plan, Lars Hjälmered, för hur ni ska
            ersätta 40 procent av elproduktionens bortfall.
          </note>
          <note>
            Ni lade ned det framgångsrika programmet PFE för den elintensiva
            industrin. Ni har inte ersatt det med någonting annat än så länge.
          </note>
          <note>
            Ni har konsekvent vägrat höja kvoterna i elcertifikatssystemet,
            så snart slår det i golvet – eller i taket, heter det. Det går
            möjligtvis i golvet, men det slår i taket.
          </note>
          <note>
            Ni har inte presterat någonting, utan ni sitter lugnt i båten
            och säger att ni klarar det här till 2020. Det är inte sant.
          </note>
          <note type="speaker">
            Anf. 172 LARS HJÄLMERED (M) replik:
          </note>
          <note>
            Herr talman! Det så kallade PFE-programmet har på många sätt
            varit en framgång. Vi skulle gärna fortsätta med det i någon form.
          </note>
          <note>
            Det fanns dock en särskild detalj i det, nämligen att man bröt
            mot EU:s statsstödsregler, så det var inte helt enkelt att bara
            rulla vidare som man hade gjort tidigare. Det måste nog seriöst
            diskuteras vad en eventuell ersättning skulle kunna vara.
          </note>
          <note>
            En eventuell utbyggnad av ny kärnkraft som ersättning på marknadsmässiga
            villkor tror jag ändå att vi måste lägga i marknadens knä. Då
            tror jag att det finns goda möjligheter att det skulle kunna bli
            så.
          </note>
          <note type="speaker">
            Anf. 173 INGEMAR NILSSON (S) replik:
          </note>
          <note>
            Herr talman! Det är intressant att höra den verklighetsbeskrivning
            du ger som näringspolitisk talesperson för Moderaterna, Lars Hjälmered.
            Efter sju år med moderatledd regering, med högre arbetslöshet,
            med en utbildningspolitik som verkar vara i fullständigt fritt
            fall, där man har misslyckats med för näringslivet viktiga frågor
            som innovation och regelförenkling, väljer ändå tre av fyra regeringspartier
            att göra energipolitiken till konfliktyta i debatten. Jag tycker
            att det är intressant.
          </note>
          <note>
            Jag tror att det säger mer om det inre tillståndet i regeringen
            än vad det säger om den diskussion som du för övrigt försöker
            föra mot oss. Jag tycker på samma sätt som Kent Persson att det
            är intressant.
          </note>
          <note>
            Ni vill bara diskutera ett produktionsslag, inte konsumtionsfrågorna.
            För några få månader sedan diskuterade vi, och då var Moderaterna
            fullständigt emot att fastställa bindande mål när det gäller förnybart
            och energieffektivisering för tiden efter 2020. Är du i dag beredd
            att föra den diskussionen?
          </note>
          <note type="speaker">
            Anf. 174 LARS HJÄLMERED (M) replik:
          </note>
          <note>
            Herr talman! Låt oss titta på forskningen, till exempel. Konjunkturinstitutet
            har i en rapport pekat på att om man ska ha en effektiv klimatpolitik
            är det klimatmål som är mest effektiva. Det kan snarast vara kontraproduktivt
            att ha flera mål att styra mot när det handlar om att få en kostnadseffektiv
            och bra energi- och klimatpolitik. Det finns forskningsskäl att
            ha den linje vi har haft. Det kan man nog fortsätta titta på.
          </note>
          <note>
            Energifrågan är viktig. Det vet Ingemar Nilsson, som lägger mycket
            tid på de frågorna. Det är ett generellt viktigt villkor för inte
            minst den viktiga industrin i Sverige att man har tillgång till
            det hela. Jag tror att vi kommer att behöva fortsätta diskussionen
            om vad de olika partierna tycker framöver.
          </note>
          <note>
            Det är så klart inte den enda konflikten. Vi vänder oss emot
            er och tycker att det vore en skattechock för viktiga serviceyrken
            att göra det tre gånger så dyrt att anställa unga människor. En
            höjning av restaurangmomsen vore väldigt fel, till exempel. Vi
            kommer nog att hitta fler konfliktytor även framöver.
          </note>
          <note type="speaker">
            Anf. 175 INGEMAR NILSSON (S) replik:
          </note>
          <note>
            Herr talman! Det känns ju tryggt att vi hittar fler konfliktytor.
            Jag vill bara konstatera att det vore bra om Lars Hjälmered, Moderaterna
            och de partier i Alliansen som väljer att diskutera bara ett produktionsslag
            och bara produktion av el valde att ägna lite mer tid åt hur konsumtionsmönstret
            ser ut, både för industrin och för privatmarknaden.
          </note>
          <note>
            En åtminstone före detta moderat, nämligen Mikael Odenberg, gav
            en tydlig signal till näringslivet i somras när han sade att de
            förordar ny kärnkraft men att de ska komma ihåg att ny kärnkraft
            inte blir billig utan oerhört dyr. Är det en bra signal till svenskt
            näringsliv?
          </note>
          <note type="speaker">
            Anf. 176 LARS HJÄLMERED (M) replik:
          </note>
          <note>
            Herr talman! För att ta konsumtionsspåret: Jag skulle jättegärna
            se en ökad elanvändning i Sverige. Det kan nämligen vara en effekt
            av att vi får mer industriell produktion till Sverige, som sker
            på klimatbra villkor.
          </note>
          <note>
            Även som en del i en omställning av transportsektorn är det absolut
            en jättebra utveckling att få en ökad elanvändning i Sverige.
          </note>
          <note>
            Eventuella nya kärnkraftsreaktorer måste man räkna på och titta
            på vilket pris de ger; så är det absolut. De måste klara sig på
            egna meriter i relation till andra kraftslag.
          </note>
          <note type="speaker">
            Anf. 177 CHRISTER WINBÄCK (FP):
          </note>
          <note>
            Herr talman! Arbetslivet är inte fredat från mobbning.
          </note>
          <note>
            Mobbning är en företeelse som de flesta oss troligen förknippar
            med barn och ungdomar, en form av osund maktutövning som sker
            på skolgårdar och i skolans korridorer.
          </note>
          <note>
            Faktum är dock att även vuxna är utsatta. Mobbning, trakasserier
            och utfrysning är vardag på många arbetsplatser. Samtidigt är
            det anmärkningsvärt att så få verkar vilja kännas vid problemet.
          </note>
          <note>
            För den enskilda individ som utsätts för mobbning kan följderna
            bli katastrofala. I Sverige har en utredning kunnat konstatera
            ungefär 300 självmord om året med en mobbningsbakgrund. Det innebär
            att problemet som dödsorsak kan jämföras med trafiken.
          </note>
          <note>
            I en stor del av mobbningsfallen är det arbetskamrater som mobbar.
            Det är också vanligt med chefer som mobbar en medarbetare. Den
            offentliga sektorn har en överrepresentation av mobbning. Huvuddelen
            av anmälningarna kommer från områden som sysselsätter många kvinnor:
            vård, omsorg och utbildning. Enligt Arbetsmiljöverkets statistik
            görs tre av fyra anmälningar om arbetssjukdom av sociala orsaker
            av kvinnor, och då handlar det ofta om mobbning och trakasserier.
          </note>
          <note>
            Herr talman! Mobbning är en kränkande handling som innebär en
            stor förlust för den enskilde och dennes familj avseende livskvalitet,
            hälsa och ekonomi. Skilsmässa, missbruksproblem, social utslagning
            och långa sjukskrivningar kan också bli negativa följder av detta.
            Problemet med vuxenmobbning är således ett stort samhällsproblem,
            och som sådant kräver det större uppmärksamhet.
          </note>
          <note>
            Arbetsmarknadens parter centralt och lokalt har en viktig roll
            i att förebygga och motverka mobbning. Ofta är den en följd av
            förhållanden på arbetsplatsen. Det är på arbetsplatsen som tidiga
            signaler kan uppfångas och stöd kan ges till dem som drabbas.
            Ett fortsatt utvecklat arbete mot mobbning på arbetsplatserna
            är en viktig del av arbetet.
          </note>
          <note>
            De utsatta upplever ofta att samhället sviker. De knuffas mellan
            olika instanser utan samordning. Det blir upp till den enskilde
            att försöka ta sig ur sin situation, men han eller hon känner
            sig motarbetad av de instanser som borde hjälpa. En tydlig samordning
            av samhällets resurser, inriktad på stöd till denna grupp, måste
            prioriteras.
          </note>
          <note>
            Mobbning är en kränkande handling som måste vara en angelägenhet
            för hela samhället. Arbetet måste inriktas på att stödja arbetsgivare
            i att förhindra kränkningar men också på att ge den enskilde stöd
            när en kränkning fått sådana proportioner att den drabbade inte
            förmår arbeta längre.
          </note>
          <note>
            Arbetsgivaren har ett långtgående ansvar för trygghet på arbetsplatsen
            och för att förhindra och reda ut problem som dessa. Men det räcker
            inte. En handlingsplan med en nollvision som både förebygger och
            innebär att de som drabbats tas om hand måste tas fram för att
            stödja arbetet mot kränkande särbehandling i arbetslivet. Jag
            har flera gånger agerat i riksdagen för att en sådan handlingsplan
            ska tas fram, men engagemanget är svagt. Frågan är: Saknas det
            kunskap eller saknas det intresse?
          </note>
          <note>
            Jag vill ånyo sätta fokus på frågan och uppmanar er som ser problematiken
            att vi tillsammans ska agera och stå upp för dem som diskrimineras.
          </note>
          <note>
            En ökad samordning mellan relevanta instanser, inriktad på stöd
            till denna grupp, måste prioriteras och komma till stånd. Det
            håller inte att de som utsätts för mobbning ska behöva genomlida
            en ofta smärtsam process genom ett system som inte ser den mobbade
            som ett offer för systematisk kränkning. Den mobbade måste, för
            att kunna få upprättelse, ses som ett brottsoffer och ges det
            stöd som samhället ger till andra brottsoffer för att klara av
            och orka gå igenom den långa process det innebär att försöka få
            upprättelse.
          </note>
          <note>
            Det finns en nollvision inom trafiksäkerheten. Det måste finnas
            en även avseende kränkningar i arbetslivet. Detta måste få ett
            slut. Det kan inte vänta längre. Det måste ske nu.
          </note>
          <note type="speaker">
            Anf. 178 PATRIK BJÖRCK (S) replik:
          </note>
          <note>
            Herr talman! Christer Winbäck tar upp ett angeläget och viktigt
            problem, nämligen mobbning, som en arbetsmiljöfråga. Christer
            Winbäck tillhör en majoritet här i kammaren som konsekvent har
            rustat ned arbetsmiljöarbetet. Han tar så att säga i praktisk
            handling inte ansvar för det han säger i dag.
          </note>
          <note>
            Sedan finns det en annan sorts mobbning i arbetslivet, nämligen
            den arbetslöshet som Christer Winbäcks politik leder till att
            människor drabbas av. Jag lovar att väldigt många arbetslösa kände
            sig fruktansvärt mobbade av statsministern här i dag när han hävdade
            att arbetslösheten beror på att man inte vill arbeta.
          </note>
          <note>
            Jag vet att väldigt många av dem som drabbas hårt av Christer
            Winbäcks reformer i sjukförsäkringen – cancersjuka personer som
            kastas ut ur försäkringen – känner sig väldigt mobbade.
          </note>
          <note>
            Min fråga till Christer Winbäck är: Är det rimligt att påstå
            att arbetslösheten beror på att man inte vill arbeta? Förstår
            Christer Winbäck att de som slängs ut ur sjukförsäkringen känner
            sig mobbade, och vet han att han medverkar till att rusta ned
            arbetsmiljöarbetet?
          </note>
          <note type="speaker">
            Anf. 179 CHRISTER WINBÄCK (FP) replik:
          </note>
          <note>
            Herr talman! Den mobbning jag försöker beskriva, Patrik Björck,
            är en långvarig, systematisk kränkning av enskilda medarbetare
            på en arbetsplats. Detta är ett problem som har funnits i långa
            tider. Det finns mycket som vi behöver göra för att komma åt det.
          </note>
          <note>
            Det jag får beskrivet för mig när jag talar med dessa människor,
            som jag ganska ofta träffar, är hur de stångar sig blodiga genom
            de system som har funnits i långa tider. Systemen upprättades
            av tidigare regeringar, och man har ännu inte lyckats få någon
            bra struktur på hur just den här typen av personer ska kunna gå
            på ett bra sätt genom systemen och inte känna stuprören utan att
            de kan få det stöd och den hjälp som de behöver.
          </note>
          <note type="speaker">
            Anf. 180 PATRIK BJÖRCK (S) replik:
          </note>
          <note>
            Herr talman! Då ställer jag en enkel fråga till Christer Winbäck:
            Tror Christer Winbäck att kampen mot mobbning som arbetsmiljöproblem
            underlättas när man rustar ned arbetsmiljöarbetet på våra arbetsplatser?
          </note>
          <note type="speaker">
            Anf. 181 CHRISTER WINBÄCK (FP) replik:
          </note>
          <note>
            Herr talman! Jag tror att det är viktigt att vi försöker ta fram
            den handlingsplan som jag i motioner och på annat sätt har försökt
            beskriva här i riksdagen i flera år. Det är viktigt för dessa
            människor att känna att de får ett stöd för att få hjälp att få
            upprättelse. Det handlar om att kunna komma genom systemen – Försäkringskassan,
            Arbetsdomstolen etcetera – för att de ska kunna känna att samhället
            bryr sig om dem. Jag tycker att detta är jätteviktigt.
          </note>
          <note>
            Jag tar gärna hjälp av Patrik Björck och hans kolleger när det
            gäller att arbeta med de här frågorna framöver. Jag har många
            gånger försökt hitta intresserade inom olika partier, men jag
            har inte lyckats så bra. Patrik, jag tar gärna emot hjälpen.
          </note>
          <note type="speaker">
            Anf. 182 ANNIKA QARLSSON (C):
          </note>
          <note>
            Herr talman! Jag ska citera lite ur Sveriges mest kända idéprogram:
            Ett företagsklimat som ger fler och växande företag och därmed
            fler jobb, med en arbetsmarknad som är öppen för alla, är förutsättningen
            för att människor ska kunna påverka och förbättra sina egna och
            sina barns livsvillkor. Då måste vi också på alla sätt uppmuntra
            och understödja skapandet av jobb i hela landet. Alla hinder som
            står i vägen för att anställa måste granskas och så långt som
            möjligt undanröjas.
          </note>
          <note>
            Centerpartiet vill förstärka den ekonomiska politiken i Sverige
            för att skapa fler jobb, fler företag i hela landet och en miljömässigt
            hållbar tillväxt som når alla. Under vår tid i regeringen har
            Centerpartiet bidragit till kraftiga förbättringar av den ekonomiska
            politiken med ordnade statsfinanser och sänkt skatt på arbete,
            och vi har börjat resan mot att minska regelkrånglet. Sysselsättningen
            har ökat påtagligt trots att vi har gått igenom en utdragen global
            och europeisk kris. Det finns runt 200 000 fler jobb än 2006.
            Men ännu är utanförskapet för stort och arbetslösheten för hög.
          </note>
          <note>
            Vi har decennier av hög ungdomsarbetslöshet. Det är tyvärr inget
            nytt fenomen. Generation efter generation har fått en svår start
            i arbetslivet när trösklarna in till arbetsmarknaden har varit
            för höga.
          </note>
          <note>
            Herr talman! Vi har i dag den mest välutbildade generationen
            ungdomar i Sveriges historia men också den med minst yrkeserfarenhet.
            Samtidigt har Sverige mycket sammanpressade löneskalor, även jämfört
            med våra nordiska och europeiska grannländer. Den som ska komma
            in på arbetsmarknaden i Sverige måste göra det med nästan samma
            lön som kolleger med betydligt högre färdigheter.
          </note>
          <note>
            Vi inför nu möjligheten till yrkesintroduktion. Det är ett samlingsnamn
            för avtal i olika branscher om anställningar för unga utan tidigare
            erfarenhet i yrket. Centerpartiet har sedan 2004 argumenterat
            för behovet av detta på svensk arbetsmarknad.
          </note>
          <note>
            Det är en anställningsform där nyanställda ungdomar varvar arbete
            med utbildning. Löner utgår enligt kollektivavtal för arbetstiden,
            men utbildning och handledning är inte lönegrundande. Arbetsgivarna
            får sänkta arbetsgivaravgifter och stöd till handledning. Samlad
            erfarenhet visar att en kombination av arbete, utbildning och
            handledning är ett bra sätt för unga att komma in på arbetsmarknaden.
            Detta är ett resultat av samtal som regeringen haft med arbetsmarknadens
            parter.
          </note>
          <note>
            Centerpartiet vill gärna se att denna lärlingsliknande anställningsform
            i framtiden ska vara öppen för många fler som kan lära på jobbet
            och att yrkesintroduktionsavtalen breddas till fler som står långt
            ifrån arbete, som långtidsarbetslösa och utlandsfödda som vill
            lära sig svenska på jobbet. Men i nuläget är vi oerhört glada
            över att de första avtalen inom yrkesintroduktion är på plats.
            Vi gör också ett omtag på lärlingsutbildningarna och sänker arbetsgivaravgifterna
            för de unga än mer.
          </note>
          <note>
            Det här är ett område som vi har jobbat väldigt mycket med. Och
            vi har kommit en bit på väg jämfört med hur det var när vi började
            det arbetet.
          </note>
          <note>
            Ett annat område, herr talman, som jag ska lyfta upp är kopplat
            till ett förslag som Centerpartiet driver om en jobbpeng.
          </note>
          <note>
            Den statliga Arbetsförmedlingen är trots de många kompetenta
            medarbetarna och upprepade reformförsök en byråkrati som inte
            levererar det som behövs på en förändrad arbetsmarknad. Arbetssökande
            är beroende av Arbetsförmedlingen. Företagen, som däremot inte
            är hänvisade till Arbetsförmedlingen, väljer tyvärr ofta bort
            den.
          </note>
          <note>
            Nu när många söker arbete samtidigt som det fortfarande finns
            många lediga platser är det tydligt att strukturen inte motsvarar
            behoven och inte klarar matchningen.
          </note>
          <note>
            Centerpartiets slutsats av framgångsrika reformer i Australien
            och Tyskland är att den arbetssökande själv måste kunna välja
            vem som ska stå för hela den arbetsförmedlande insatsen. Arbetsförmedlingen
            fastställer då vilken jobbpeng den arbetssökande ska få baserat
            på ålder, utbildning, yrkeserfarenhet och andra kompetenser. Den
            arbetssökande kan sedan välja den privata, kooperativa, ideella
            eller statliga förmedlare som hon eller han tror har störst möjlighet
            att ge jobb med jobbpengen.
          </note>
          <note>
            Jobbpengen ska i så fall betalas ut i etapper med ett mindre
            introduktionsbelopp och huvuddelen när personen hamnat varaktigt
            i jobb. Det skapar incitament för arbetsförmedlingar att fokusera
            på långsiktig sysselsättning.
          </note>
          <note>
            Möjligheter öppnar sig för arbetsförmedlare att nischa in sig
            på olika branscher, geografiska områden och behov, vilket underlättar
            kompetensförsörjningen och matchningen för små företag. Genom
            att man kontinuerligt utvärderar arbetsförmedlarna kommer de som
            presterar sämst att uteslutas från systemet. Den delvisa upphandling
            bland privata aktörer av vissa funktioner som vi har gjort så
            här långt är inte lösningen. Centerpartiet menar att makten bör
            ligga hos den arbetssökande, och hela åtgärdspaketet bör gå till
            den förmedlare som den arbetssökande har valt.
          </note>
          <note>
            Herr talman! En väl fungerande matchning mellan arbetssökande
            och lediga jobb är av stor betydelse för en god utveckling på
            arbetsmarknaden. Arbetsförmedling fyller en viktig funktion, och
            regeringen anser att det är viktigt att den på bästa sätt bidrar
            till att förbättra arbetsmarknadens funktionssätt, bland annat
            genom en förbättrad matchning. Regeringen avser därför att göra
            en bred översyn av Arbetsförmedlingen. Centerpartiet säger: Äntligen!
          </note>
          <note type="speaker">
            Anf. 183 SVEN-ERIK BUCHT (S) replik:
          </note>
          <note>
            Herr talman! Man har suttit sju år i regeringsställning, och
            det är väldigt lite av självrannsakan. Man skyller på omvärlden
            och på oppositionen, som satt i regeringsställning för över sju
            år sedan.
          </note>
          <note>
            Det mesta av svaren är skattesänkningar och skattesänkningar.
            Det är ungefär som att man har en gammal kassettbandspelare där
            det bara finns en knapp som fungerar, rewindknappen. Och så hörs
            det: skattesänkningar, skattesänkningar. Nu kompletterar Centerpartiet
            det med sänkta löner.
          </note>
          <note>
            Det är klart att man inte har pengar till landsbygdsprogrammet
            och att 15 000 jobb har försvunnit inom jordbruket. Svaret på
            det är också skattesänkningar. Bärighetsanslagen sänks så att
            skogsindustrin inte kan fungera. Det är klart att det blir så
            här när svaren är skattesänkningar.
          </note>
          <note>
            Campus läggs ned. Till och med Thorbjörn Fälldin lämnar tillbaka
            sin hatt för att man bara kör bara med skattesänkningar och skattesänkningar.
            Det här är inte hållbart.
          </note>
          <note type="speaker">
            Anf. 184 ANNIKA QARLSSON (C) replik:
          </note>
          <note>
            Herr talman! Nu vet jag inte riktigt var Sven-Erik Bucht var
            någonstans medan jag höll mitt anförande, för jag talade inte
            om skattesänkningar. Jag talade om yrkesintroduktion, och jag
            talade om jobbpeng. Men om Sven-Erik Bucht känner ett stort behov
            av att tala om skattesänkningar kan vi tala om det också.
          </note>
          <note>
            Sverige hade det högsta skattetrycket när vi tillträdde 2006.
            Vi har gjort den enorma resan till att bara ha näst högst skattetryck
            i världen. Vi ligger nu efter Danmark. Om man ser något samband
            mellan hur högt skattetrycket är och hur dynamiken på arbetsmarknaden
            fungerar är det klart att man skulle vara bekymrad över att vara
            sämst i klassen. Men Sven-Erik Bucht kanske tycker att det är
            att vara bäst i klassen att ha det högsta skattetrycket.
          </note>
          <note>
            Det är klart att den typen av saker spelar roll för hur arbetsmarknaden
            utvecklas. Vi kan konstatera att det trots en djup kris ser bättre
            ut. Men är vi nöjda? Nej.
          </note>
          <note type="speaker">
            Anf. 185 SVEN-ERIK BUCHT (S) replik:
          </note>
          <note>
            Herr talman! Det gäller att hålla ihop familjen Sverige, inte
            slita isär familjen Sverige. Effekten av allianspolitiken, som
            Centern representerar, är den här. Man sliter isär samhället.
            Inte minst landsbygden drabbas oerhört hårt av er skattesänkarpolitik.
          </note>
          <note>
            Ni har inget annat svar på frågorna. Centern kan prata om detaljer.
            Men skattesänkningarna är så stora att det inte finns utrymme
            för något annat.
          </note>
          <note type="speaker">
            Anf. 186 ANNIKA QARLSSON (C) replik:
          </note>
          <note>
            Herr talman! När det gäller att hålla ihop familjen Sverige är
            det viktigaste att se till att det blir mer jobb, att människor
            har ett jobb att gå till och att de faktiskt är med i en arbetsgemenskap.
          </note>
          <note>
            När vi tillträdde var det ett gigantiskt utanförskap. Den vanligaste
            formen när det gällde att ta sig ur arbetslösheten var förtidspension.
            I dag har vi minskat antalet förtidspensionerade med över 200
            000 personer. Vi har samtidigt ökat antalet jobb. Ja, skattereformer
            har en del med det att göra, men det är också många andra saker.
          </note>
          <note type="speaker">
            Anf. 187 THOMAS STRAND (S) replik:
          </note>
          <note>
            Herr talman! Annika Qarlsson började sitt anförande med att konstatera
            att arbetslösheten är hög. Det kan vi hålla med om. Efter sju
            år med borgerligt styre är den mycket högre än den var 2006, när
            vi lämnade över makten. Det är en tredubbling av långtidsarbetslösheten
            och en hög ungdomsarbetslöshet.
          </note>
          <note>
            Det finns många kraftfulla åtgärder. En är att satsa mer på utbildning.
            Det nämnde inte Annika Qarlsson så mycket om.
          </note>
          <note>
            Ni minskar antalet högskoleplatser i Sverige. Ni satsar för lite
            på yrkeshögskoleplatser. För två veckor sedan var Sveriges universitets-
            och högskoleförbund på besök hos utbildningsutskottet. De sade:
            Vi vill ha mer resurser, för ungdomar knackar på dörren och vill
            studera.
          </note>
          <note>
            Men det är tyst från den borgerliga regeringen. Hur kan ni minska
            antalet platser på högskolan när så många är arbetslösa?
          </note>
          <note type="speaker">
            Anf. 188 ANNIKA QARLSSON (C) replik:
          </note>
          <note>
            Herr talman! Det är alltid intressant att jämföra samma typ av
            siffror. När vi tillträdde 2006 använde vi inte den europeiska
            statistiken.
          </note>
          <note>
            Vi kan ta regeringen 2006 och jämföra med siffrorna nu. Det skiljer
            inte riktigt så mycket som Thomas Strand vill ge sken av.
          </note>
          <note>
            När det gäller högskoleplatser är det intressant att Thomas Strand
            stannar vid antalet platser. Om vi i stället jämför antalet studerande
            kan vi konstatera att det i dag är fler studerande på Sveriges
            högskolor och universitet jämfört med hur det var 2006.
          </note>
          <note>
            Då inrättade man ett antal platser som sedan inte fylldes. Det
            ser bra ut i statistiken. Man kan stå här i talarstolen och tala
            om det. Men vi kan jämföra antalet elever. Det är fler som studerar
            på högskola i dag än vad det var då.
          </note>
          <note>
            Den målsättning som den socialdemokratiska regeringen hade men
            aldrig uppnådde är vi på väg att nå.
          </note>
          <note>
            När det gäller yrkeshögskolan är det intressant att du tar upp
            den, eftersom det var vi som inrättade den. Den fanns inte innan
            den borgerliga regeringen kom på plats.
          </note>
          <note type="speaker">
            Anf. 189 THOMAS STRAND (S) replik:
          </note>
          <note>
            Herr talman! Vi har mycket fler ungdomar i dag. Det intressanta
            är att jämföra antalet ungdomar i relation till antalet platser.
          </note>
          <note>
            År 2006 fanns det 431 högskoleplatser per 1 000 unga. I dag,
            2013, finns det 377 högskoleplatser per 1 000 unga. Det är en
            minskning av antalet platser. Ni minskar antalet platser. Det
            är den faktiska verkligheten. Ni försöker lägga dimridåer kring
            det, men det är den krassa verkligheten. Det förvånar mig då hur
            ni kan säga nej till unga och äldre som vill studera på högskolan.
          </note>
          <note type="speaker">
            Anf. 190 ANNIKA QARLSSON (C) replik:
          </note>
          <note>
            Herr talman! Det är oerhört viktigt att konstatera att högskoleutbildningar
            inte bara är en plats, inte bara kvantitet. Det är viktigt att
            det finns kvalitet och att det blir bra utbildningar som faktiskt
            leder till jobb.
          </note>
          <note>
            Det är fler som studerar på högskolan i dag än det var 2006.
          </note>
          <note>
            Yrkeshögskolan har vi successivt byggt ut, och vi har ökat antalet
            platser där. Jag tror att det där finns en fortsatt möjlighet
            att öka antalet, för det finns fler och fler kvalificerade ansökningar
            som kan beviljas.
          </note>
          <note type="speaker">
            Anf. 191 PATRIK BJÖRCK (S) replik:
          </note>
          <note>
            Herr talman! Jag har två enkla frågor till Annika Qarlsson som
            hon kan svara på om viljan finns.
          </note>
          <note>
            Annika Qarlsson pratade om matchning och hur viktig den är. Då
            skulle jag vilja att Annika Qarlsson beskriver situationen på
            svensk arbetsmarknad i dag. Hur ser matchningen ut på svensk arbetsmarknad
            i dag, enligt Annika Qarlssons analys?
          </note>
          <note>
            En av de viktigaste delarna i den moderata regeringens arbetsmarknadspolitik
            är jobbskatteavdraget. Då tänkte jag att Annika Qarlsson kort
            ska beskriva hur den mekanismen fungerar, att jobbskatteavdraget
            minskar arbetslösheten.
          </note>
          <note type="speaker">
            Anf. 192 ANNIKA QARLSSON (C) replik:
          </note>
          <note>
            Herr talman! Patrik Björck är väldigt snäll och gentil när han
            bollar över två enkla frågor som skulle kunna räcka för att göra
            en hel disputation eller en avhandling på tio poäng eller så.
          </note>
          <note>
            När det gäller matchningen på arbetsmarknaden skulle jag vilja
            påstå att det finns ett stort glapp mellan dem som blir tidigt
            arbetslösa och dem som har varit längre arbetslösa. I det senare
            fallet finns det resurser och fokus från Arbetsförmedlingen i
            de direktiv som vi ger dem. I det allra tidigaste skedet kommer
            man in via TSL och TRR. Där fungerar det väldigt bra, och där
            finns det mycket att lära och ta med sig.
          </note>
          <note>
            När det gäller jobbskatteavdraget är det klart att när de ekonomiska
            incitamenten får fungera och man har mer pengar kvar påverkar
            det så att man jobbar mer.
          </note>
          <note type="speaker">
            Anf. 193 PATRIK BJÖRCK (S) replik:
          </note>
          <note>
            Herr talman! På fråga ett var svaret lite otydligt, kan man väl
            säga. Vi får återkomma till det senare.
          </note>
          <note>
            På fråga två var svaret ganska tydligt. Annika Qarlsson delar,
            herr talman, statsministerns uppfattning att den huvudsakliga
            orsaken till arbetslösheten är att de arbetslösa inte vill arbeta.
          </note>
          <note type="speaker">
            Anf. 194 ANNIKA QARLSSON (C) replik:
          </note>
          <note>
            Herr talman! Det var en slutsats som får stå för Patrik Björck.
            Jag delar inte den uppfattningen. Att det är lägre kostnader på
            arbete och att det finns mer pengar kvar i plånboken spelar såklart
            roll för de val man gör. Att gå dithän att säga att det skulle
            vara den enda avgörande orsaken till om man har jobb eller inte
            vill jag inte ens kalla svart eller vitt, för det är färre nyanser
            än så i Patrik Björcks slutsats.
          </note>
          <note type="speaker">
            Anf. 195 BÖRJE VESTLUND (S) replik:
          </note>
          <note>
            Herr talman! Grunden för att man ska kunna bekämpa arbetslösheten
            är att vi har företag som vill vara ute på en marknad för att
            vi ska kunna bygga upp en marknad. Jag tror att vi alla kan hålla
            med om det Annika Qarlsson sade i inledningen om det som står
            i Vänsterpartiets idéprogram om företagande. Jag tror att det
            står någonting liknande i alla våra partiprogram och idéprogram.
            Det kan vara lite kuriosa i sammanhanget.
          </note>
          <note>
            Vad gör man egentligen för att få ett bättre företagsklimat?
            Vi har exempelvis förslag om fler exportsatsningar och företagsförmedlingar
            för att vi ska komma ifrån diskussionen om generationsväxling,
            landsbygdssatsningar, förbättrad tillgång till riskkapital med
            mera.
          </note>
          <note>
            Nu vill man från er sida mest prata om hur man ska röra lite
            ytterligare i arbetslöshetsförsäkringar och liknande. Men ni vill
            inte diskutera så mycket hur vi ska få fler företag att finnas
            på en marknad för att kunna erbjuda de arbetstillfällen som behöver
            erbjudas.
          </note>
          <note type="speaker">
            Anf. 196 ANNIKA QARLSSON (C) replik:
          </note>
          <note>
            Herr talman! Jag måste börja med att rätta Börje Vestlund. Vänsterpartiets
            idéprogram var fel. Det var tur att han kom upp så att jag fick
            chansen att rätta. Det var Centerpartiets idéprogram som jag läste
            ur.
          </note>
          <note>
            En marknad för företag att fungera på är oerhört väsentlig, det
            viktigaste. Annars får vi inte någonstans att söka arbete på.
          </note>
          <note>
            I budgeten för 2014 lägger vi in ett antal saker som vi har jobbat
            med under en längre period. Vi tittar på tillgången till riskkapital,
            och vi öppnar möjligheter för privatpersoner att göra en del avdrag.
            Vi pratar också om sänkta arbetsgivaravgifter. Därför är det lite
            intressant att det är Börje Vestlund från Socialdemokraterna som
            undrar om vi inte förstår förutsättningarna för företagen och
            måste jobba med det. Själva vill de höja skatterna för jobbskaparna
            med över 30 miljarder.
          </note>
          <note type="speaker">
            Anf. 197 BÖRJE VESTLUND (S) replik:
          </note>
          <note>
            Herr talman! Jag bara ber kammaren att lyssna till denna fantastiska
            lösning på exakt vartenda problem, på alla problem som finns i
            hela Sverige när det gäller tillväxt och jobb – skattepolitiken.
            Ägnar man sig bara åt en annan skattepolitik löses precis alla
            problem. Vad enkelt det måste vara att vara centerpartist. Vad
            enkelt det måste vara att tillhöra alliansregeringen. Det finns
            bara ett recept på allting. Väldigt bra – lycka till med den politiken
            i framtiden!
          </note>
          <note type="speaker">
            Anf. 198 ANNIKA QARLSSON (C) replik:
          </note>
          <note>
            Herr talman! Jag kan bara konstatera att Börje Vestlund måste
            ha sovit nere i bänken när jag höll mitt anförande. Jag ska repetera.
            Förutom att jag läste ur Centerpartiets idéprogram berättade jag
            hur vi inför yrkesintroduktionsanställningar och hittar olika
            former för ungdomar att komma in i arbete. Jag beskrev också den
            reformagenda som jag gärna skulle vilja se kommer på arbetsförmedlingsområdet
            där vi öppnar upp för jobbpeng och skapar möjligheter för fler
            aktörer att skapa en marknad att förmedla jobb på.
          </note>
          <note>
            Lyssna på vad jag säger när jag står i talarstolen, Börje Vestlund.
          </note>
          <note type="speaker">
            Anf. 199 MEERI WASBERG (S) replik:
          </note>
          <note>
            Herr talman! En av de högsta trösklarna för att ta sig in på
            arbetsmarknaden stavas kompetens. Det har alla kamrater så tydligt
            talat om, så jag tänkte snarare stanna kring hur Centerpartiet
            ser på sin roll i regeringsarbetet. På vilket sätt skulle Annika
            Qarlsson säga att Centerpartiet har förvaltat sin roll i regeringen
            när det gäller att skapa förutsättningar för en effektiv och välfungerande
            arbetsförmedling?
          </note>
          <note type="speaker">
            Anf. 200 ANNIKA QARLSSON (C) replik:
          </note>
          <note>
            Herr talman! Jag skulle vilja påstå att vi har gjort en del saker
            som har fallit väl ut, men vi har prövat andra saker som inte
            har fungerat. Där finns övergången från många myndigheter runt
            om i landet till att vi förde samman myndigheter och gjorde en
            myndighet av det hela. Det fanns olikheter runt om i landet som
            gjorde att det fanns skäl att göra det. I samband med det har
            det blivit oerhört centralstyrt, och man har tappat utrymmet och
            möjligheten för de lokala myndigheterna att på ett bättre sätt
            utföra sitt uppdrag. Det faller tillbaka på oss som en del i regeringen.
          </note>
          <note>
            Jag skulle vidare vilja säga att när vi har gjort upphandlingar
            i olika delar av förmedlingsuppdraget har vi gjort fel när vi
            har brutit ut delar så att det inte är hela processen som man
            får en möjlighet att vara med och erbjuda arbeten. Det har gjort
            att det är ett väldigt begränsat utrymme för de aktörer som varit
            en del av utbudet.
          </note>
          <note type="speaker">
            Anf. 201 MEERI WASBERG (S) replik:
          </note>
          <note>
            Herr talman! Det är rätt tydligt, tycker jag, att Centerpartiet
            inte riktigt kan luta sig tillbaka på något bra track record när
            det gäller arbetsmarknadspolitiken. Vi minns arbetslivsutvecklingen
            från 90-talet.
          </note>
          <note>
            Enmyndighetsarbetet finns det många saker att säga om. Man kan
            väl säga att lika inte alltid är bäst. Vi blir ofta anklagade
            för att ha en lösning för allt, men det vet vi att regeringen
            står för.
          </note>
          <note type="speaker">
            Anf. 202 ANNIKA QARLSSON (C) replik:
          </note>
          <note>
            Herr talman! Jag skulle vilja komplettera lite. Jag var ärlig
            och sade att det finns saker som vi har gjort bra och att det
            finns saker som vi har provat som inte är fullt så lyckosamma.
            Men jag skulle vilja påstå att den viktigaste delen för hela arbetsmarknadens
            utveckling är – nu spyr väl alla socialdemokrater i bänkarna –
            de skattekilar som vi har förändrat för att förändra arbetsmarknaden.
            Vi kan konstatera att många arbeten som tidigare fanns inom den
            svarta eller grå sektorn numera är vita. De är tillgängliga för
            många fler med en trygghet som är helt annorlunda än den var tidigare.
            Det är också en del.
          </note>
          <note>
            När vi talar om att få en fungerande arbetsmarknad är förmedling
            och matchning en del och kompetensutveckling en del. Men det handlar
            också om att se till att det finns ett utbud och en möjlighet
            för fler att söka jobb som är vita och bra.
          </note>
          <note type="speaker">
            Anf. 203 ANDREAS CARLSON (KD):
          </note>
          <note>
            Herr talman! Nya jobb kan inte kommenderas fram av politiker
            i riksdag eller regering. Jobben skapas när enskilda människor
            satsar på en idé, utvecklar den och startar företag.
          </note>
          <note>
            Kristdemokraternas ekonomiska politik vilar på kunskapen om att
            arbete och välfärd åt alla bara kan uppnås genom att ansvarstagande
            personer, familjer och företag tillsammans tillåts utvecklas och
            växa med trygga och stabila spelregler. Företagandet och det enskilda
            entreprenörskapet har alltid varit, är och kommer att vara grunden
            för Sveriges välfärd.
          </note>
          <note>
            Kristdemokraterna har tillsammans med allianspartierna förbättrat
            företagsklimatet. Vi har sänkt bolagsskatten, infört ett investeraravdrag,
            sänkt arbetsgivaravgiften för unga, infört avdragsrätt för hushållstjänster,
            slopat förmögenhetsskatten och gjort regelförenklingar, för att
            ta några exempel.
          </note>
          <note>
            Jobbskatteavdraget och skattesänkningar för pensionärer har stärkt
            hushållskassorna.
          </note>
          <note>
            Kristdemokraterna vill fortsätta arbetet med att förbättra företagsklimatet.
            Det är avgörande för välfärdsutvecklingen.
          </note>
          <note>
            Fyra av fem jobb skapas i små företag, och när företag vågar
            anställa fler får fler chansen att jobba.
          </note>
          <note>
            Ett återkommande problem för arbetssökande är att Arbetsförmedlingen
            inte i tillräckligt hög grad lyckas förmedla jobb. Kristdemokraterna
            vill reformera systemet med Arbetsförmedlingen i grunden och ser
            positivt på den översyn av myndigheten som annonserats i regeringens
            budgetproposition.
          </note>
          <note>
            Kristdemokraterna vill ersätta dagens regelstyrda verksamhet
            med ett system med jobbpeng där resultatet av förmedlade jobb
            räknas. Vi föreslår att den arbetssökande första dagen som arbetslös
            går till ett jobbcentrum. Där bedömer en handläggare personens
            styrkor och svagheter på arbetsmarknaden för att identifiera den
            arbetslöses chans till jobb.
          </note>
          <note>
            Jobbcentrum ska drivas av en central serviceorganisation som
            bildas av den nuvarande Arbetsförmedlingen. Den nya serviceorganisationen
            ska ansvara för myndighetsfrågor, godkännande av aktörer och inte
            minst uppföljning.
          </note>
          <note>
            Förmedlingsverksamheten konkurrensutsätts. Huvuddelen av arbetsförmedlandet
            kan drivas av privata företag eller idéburna organisationer. Den
            arbetssökande får själv välja arbetsförmedlare och har ett ratingsystem
            till stöd för detta val.
          </note>
          <note>
            Arbetsförmedlarna ska enligt vårt förslag få betalt för varje
            förmedlat jobb.
          </note>
          <note>
            Jobbpengens storlek ska avgöras av den arbetssökandes risk för
            att hamna i långvarig arbetslöshet och beslutas av den myndighet
            vi i vårt förslag kallar jobbcentrum.
          </note>
          <note>
            Ersättningen blir högre för personer med risk att hamna i långvarig
            arbetslöshet. Det kan till exempel gälla personer med funktionsnedsättning
            och ungdomar som inte har gått klart skolan eller saknar fullständiga
            betyg. Ersättningen ska administreras av den centrala servicemyndigheten
            och betalas ut i sin helhet först när personen har varit i jobb
            en längre tid, exempelvis sex till tolv månader.
          </note>
          <note>
            Vårt förslag flyttar fokus till huvuduppgiften, att förmedla
            jobb.
          </note>
          <note>
            Förutom problemen med Arbetsförmedlingen finns det bekymmer med
            matchningen när det gäller företags möjlighet att anställa personer
            med rätt kompetens. Utbildning är en viktig bas för resten av
            livet för oss alla. Fortfarande slås dock alltför många ut i utbildningssystemet.
            Alliansregeringen har gjort reformer för att motverka detta, men
            vi ser alltjämt problemen.
          </note>
          <note>
            På 90-talet gjordes de tvååriga praktiska programmen till treåriga.
            Forskning visar att den enda mätbara effekten av denna förändring
            är att de som befinner sig längst ifrån arbetsmarknaden riskerar
            att hamna ännu längre ifrån den. Mer teori lades in i utbildningen,
            vilket höjde tröskeln för dem med låga grundskolebetyg.
          </note>
          <note>
            De som vill studera yrkesprogram ska inte pressas in i samma
            mall som dem som vill läsa på universitet. Människor är olika
            och vill olika. Därför föreslår vi kristdemokrater en tvåårig
            yrkesutbildning med mer praktik på arbetsplats och med möjlighet
            att läsa in det tredje året och få högskolebehörighet senare.
          </note>
          <note>
            Alliansen har också steg mot ett utbyggt lärlingssystem, fler
            lärlingsplatser på gymnasiet och lärlingsliknande anställningar
            via yrkesintroduktionsavtalen. Det är bra, herr talman, men jag
            tror att vi på sikt också behöver en ny lärlingsanställningsform
            så att fler unga kan få in foten på arbetsmarknaden och få sitt
            första jobb.
          </note>
          <note>
            I EU-jämförelser, när vi tittar på jämförbara länder i EU, blir
            det tydligt att det finns ett samband mellan väl utbyggda lärlingssystem
            och låg ungdomsarbetslöshet.
          </note>
          <note>
            Kristdemokraterna är inte nöjda med den höga arbetslösheten vi
            har i Sverige, i synnerhet bland unga. Vi måste dock påminna oss
            om att vi fortfarande är mitt i en lågkonjunktur.
          </note>
          <note>
            Alliansen står för ordning och reda i svensk politik. Kristdemokraterna
            tar ansvar för att skapa fler vägar till jobb för unga och för
            att matchningen på arbetsmarknaden måste bli bättre.
          </note>
          <note type="speaker">
            Anf. 204 BÖRJE VESTLUND (S) replik:
          </note>
          <note>
            Herr talman! Vi kan börja med att ni är garanten för en trygg,
            säker och bra politik som garanterar jobb och företagande. På
            några minuter har vi hört två modeller för hur ni ska organisera
            Arbetsförmedlingen. Vad är det som gäller? Är det Kristdemokraternas
            modell för att organisera Arbetsförmedlingen eller är det Centerpartiets?
            Vilken modell gäller? Det blir väldigt förvirrat.
          </note>
          <note>
            När det gäller företagen undrar jag när vi ska få veta vad ni
            vill göra mer än att sänka skatterna för att skapa fler arbetsplatser
            i vanliga små och medelstora företag. Vad har ni för konkreta
            förslag? De finns inte. Ni bara pratar företag medan vi lägger
            fram skarpa förslag för hur vi ska underlätta för företagandet.
            Till exempel handlar det om ökade exportsatsningar för små och
            medelstora företag.
          </note>
          <note type="speaker">
            Anf. 205 ANDREAS CARLSON (KD) replik:
          </note>
          <note>
            Herr talman! Partierna i Alliansen samarbetar. Blir några av
            de förändringar som vi har föreslagit av kommer de förstås att
            bygga på väl genomarbetat kunskapsunderlag. Därför genomför vi
            en bred översyn av exempelvis Arbetsförmedlingen.
          </note>
          <note>
            Börje Vestlund nämner företag. Jag tog i mitt anförande upp några
            exempel på satsningar som vi gör för att stärka företagsklimatet.
            Börje Vestlund slår sig för bröstet när det gäller de skarpa förslag
            som Socialdemokraterna har lagt fram för att stärka företagsklimatet.
          </note>
          <note>
            Börje Vestlunds och Socialdemokraternas skarpaste förslag är
            30 till antalet och avser 30 miljarder i skattehöjningar för företag.
            Det kommer att bli tre gånger så dyrt att anställa en person under
            23 år med Socialdemokraternas politik.
          </note>
          <note>
            Jag vet inte om era skarpa förslag är så välkomna av näringslivet.
          </note>
          <note type="speaker">
            Anf. 206 BÖRJE VESTLUND (S) replik:
          </note>
          <note>
            Herr talman! Vi i näringsutskottet träffar många företagare.
            De är inte så lyckliga över Alliansens näringspolitik, utan det
            de är mest missnöjda med är just Alliansens näringspolitik. Ni
            har inte levererat på snart åtta är, säger företagen.
          </note>
          <note>
            Mina vänner! Ni hörde åter vad som är lösningen på alla problem
            i näringslivet: Sänk skatterna så fixar Alliansen resten. Vilken
            fantastisk nymodighet och vilket nytänkande detta är.
          </note>
          <note type="speaker">
            Anf. 207 ANDREAS CARLSON (KD) replik:
          </note>
          <note>
            Fru talman! Börje Vestlund säger att det här är fantastiskt enkelt
            och att det är fråga om nymodigheter. Men man kan säga att det
            är enkelt för Börje Vestlund; om skatterna höjs löses alla problemen.
          </note>
          <note>
            Det finns beräkningar på vad Socialdemokraternas politik skulle
            innebära för sysselsättningen. I det korta perspektivet skulle
            24 000 personer färre få jobb i Sverige, i det längre perspektivet
            ungefär 99 000 personer och resultera i en minskad bnp med ca
            1,6 procent.
          </note>
          <note type="speaker">
            Anf. 208 PATRIK BJÖRCK (S) replik:
          </note>
          <note>
            Fru talman! Jag tänker ställa en liknande fråga till Andreas
            Carlson som jag ställde till Annika Qarlsson om jobbskatteavdraget.
            Jag skulle vilja att Andreas Carlson lite kort beskriver hur han
            ser på jobbskatteavdraget och om det har fungerat så som det var
            tänkt.
          </note>
          <note>
            Sedan tänkte jag vara sjyst mot Andreas Carlson och avslöja min
            mening med detta. Andreas Carlsons partiledare har hävdat att
            han inte tror på jobbskatteavdraget. Med den bakgrunden är det
            spännande att höra Andreas Carlson förklara hur han ser på det.
          </note>
          <note type="speaker">
            Anf. 209 ANDREAS CARLSON (KD) replik:
          </note>
          <note>
            Fru talman! Jag tror att jag vågar påstå i kammaren att jag känner
            min partiledare bättre än vad Patrik Björck gör. Jag tror att
            det är en missuppfattning att Göran Hägglund inte skulle tro på
            jobbskatteavdraget.
          </note>
          <note>
            Vi har sänkt skatterna för låg- och medelinkomsttagare i Sverige.
            Samtidigt har skatteintäkterna ökat, efter att inflationen har
            rensats undan, med 40 miljarder. Vi har stärkt hushållsekonomierna,
            gjort det mer lönsamt att arbeta och ökat sysselsättningen med
            200 000. Samtidigt har vi fått in större skatteintäkter med 40
            miljarder som vi har lagt på ökade välfärdssatsningar.
          </note>
          <note>
            Därför, fru talman, är jag nöjd med jobbskatteavdraget.
          </note>
          <note type="speaker">
            Anf. 210 PATRIK BJÖRCK (S) replik:
          </note>
          <note>
            Fru talman! Uppenbarligen känner Andreas Carlson sin partiledare
            bättre. Det håller jag med om. Uppenbarligen är han lika okunnig
            som sin partiledare om skattepolitik.
          </note>
          <note>
            Jag frågade hur jobbskatteavdraget var konstruerat. Det är konstruerat
            så att man beskattar olika inkomst olika. Där säger Göran Hägglund
            tydligt att det finns inget egenvärde i att ha olika beskattning
            av olika inkomster. Då har han underkänt jobbskatteavdraget som
            skatteteknisk konstruktion. Det är både Göran Hägglund och tydligen
            Andreas Carlson okunniga om.
          </note>
          <note type="speaker">
            Anf. 211 ANDREAS CARLSON (KD) replik:
          </note>
          <note>
            Fru talman! Nu ska jag också vara sjyst mot Patrik Björck och
            inte ställa någon fråga eftersom han inte har rätt till ytterligare
            replik.
          </note>
          <note>
            Men Patrik Björck verkar också vara hyfsat nöjd med det femte
            jobbskatteavdraget. Här i kammaren är han emot det, men när det
            är väl är infört kommer han inte att rösta emot det – om jag har
            förstått saken rätt. Vi kanske kan enas om att jobbskatteavdragen
            ändå är bra.
          </note>
          <note type="speaker">
            Anf. 212 MEERI WASBERG (S) replik:
          </note>
          <note>
            Fru talman! Det hade varit magstarkt om Kristdemokraterna hade
            sagt att de var nöjda med den höga arbetslösheten. Det tror jag
            inte att någon skulle vilja säga. Trygga och stabila förutsättningar
            uppfattade jag som en viktig del i Andreas Carlsons anförande.
            Därför vill jag gärna att Andreas reflekterar över de 40 procent
            som får försörjningsstöd i dag enbart på grunden att de är arbetslösa
            och inte har någon annan social problematik. Det innebär ett mer
            hårt utanförskap än tidigare.
          </note>
          <note>
            Dessutom vill jag veta mer om hur Kristdemokraterna ser på att
            göra en översyn av Arbetsförmedlingen och på vilket sätt som Kristdemokraterna
            under de sju åren har förvaltat sin del av regeringsarbetet vad
            gäller att skapa förutsättningar för en effektiv arbetsförmedling.
          </note>
          <note type="speaker">
            Anf. 213 ANDREAS CARLSON (KD) replik:
          </note>
          <note>
            Fru talman! Jag har stor respekt för de personer vi talar om.
            Det är förstås ett oerhört allvarligt problem för de personer
            som får försörjningsstöd – oavsett anledning. Vi behöver här insatser
            för rehabilitering, och vi behöver vidga insatserna för sysselsättningsfasen
            för att hjälpa de personer som står långt ifrån arbetsmarknaden.
          </note>
          <note>
            Det här är en politik där Alliansens linje skiljer sig lite grann
            från Socialdemokraterna. Under den period som vi har innehaft
            regeringsmakten har antalet förtidspensionärer minskat med 170
            000 personer. Vi hjälper personer och försöker hitta möjligheter
            för dem att komma tillbaka till arbete. Det är oerhört viktigt
            att tro på varje persons förmåga.
          </note>
          <note>
            Klockan rinner i väg, och jag får återkomma med svaret på andra
            frågan i nästa replik.
          </note>
          <note type="speaker">
            Anf. 214 MEERI WASBERG (S) replik:
          </note>
          <note>
            Fru talman! Det är sant att det krävs respekt för dessa människor,
            som oavsett orsak behöver försörjningsstöd eller ekonomiskt bistånd
            av något slag.
          </note>
          <note>
            Ett stort problem är att över 40 procent av dem som får försörjningsstöd
            i dag har det enbart på grund av att de är arbetslösa. Detta är
            en effekt av den politik som även Andreas Carlsons parti för i
            regeringen.
          </note>
          <note>
            Jag stannar där och ger Andreas en chans att återkomma i en avslutande
            replik.
          </note>
          <note type="speaker">
            Anf. 215 ANDREAS CARLSON (KD) replik:
          </note>
          <note>
            Fru talman! Jag tackar Meeri Wasberg för möjligheten att svara
            på frågan.
          </note>
          <note>
            Vi har i det interna arbetet i regeringen lyft fram vad vi tycker
            är viktigt när det gäller en effektiv arbetsförmedling. Det är
            viktigt med fler företagskontakter, och det är viktigt med uppföljning
            av de beslut som vi fattar här.
          </note>
          <note>
            Vi måste också genomgå en självrannsakan och inse att vi inte
            kan lasta mer på arbetsförmedlaren utan i stället flytta fokus
            från en regelstyrd verksamhet till en mer resultatstyrd verksamhet
            där resultatet är förmedlade jobb.
          </note>
          <note type="speaker">
            Anf. 216 PATRIK BJÖRCK (S):
          </note>
          <note>
            Fru talman! När vi pratar jobb är det viktigt att konstatera
            vissa fakta.
          </note>
          <note>
            Svensk arbetsmarknad är illa ute. Arbetslösheten är över 8 procent,
            det vill säga över 400 000 människor är arbetslösa. Långtidsarbetslösheten
            har tredubblats, och ungdomsarbetslösheten är i nivå med de sämsta
            staterna i Europa.
          </note>
          <note>
            För att förstå och fundera över vad som kan göras är det viktigt
            med en analys av vad som är problemet för att kunna vidta rätt
            åtgärder.
          </note>
          <note>
            Vi hörde i partiledardebatten i dag, och har fått bekräftat av
            Annika Qarlsson i debatten nu, hur man ser på arbetslösheten.
            Statsminister Fredrik Reinfeldt säger att om det blir mer lönsamt
            att arbeta vill fler arbeta. Tanken är att arbetslösheten beror
            på att folk inte vill arbeta, och då ska viljan ökas. Med den
            analysen att det är där problemet uppstår är det logiskt att förstöra
            a-kassan och införa det ena jobbskatteavdraget efter det andra.
          </note>
          <note>
            Vi socialdemokrater gör tillsammans med forskning och näringsliv
            en helt annan analys av vad som är problemet. Vi föreslår då naturligtvis
            helt andra metoder för att lösa problemet.
          </note>
          <note>
            Svenskt Näringsliv säger att vart femte rekryteringsförsök misslyckas
            samtidigt som arbetslösheten bland unga är hög. Alltför få unga
            hittar jobb i Sverige. Samtidigt har företagen svårt att hitta
            rätt kompetens. Missmatchningen på svensk arbetsmarknad är ett
            stort misslyckande. Man kan tycka att det är viktigt att ta del
            av vad de som ska anställa gör för analys av arbetsmarknaden.
          </note>
          <note>
            Svensk arbetsmarknad lider av bristande matchning. Den har dessutom
            försämrats under de senaste åren enligt Svenskt Näringsliv. Man
            tycker att den svenska regeringen saknar förmåga att pressa tillbaka
            arbetslösheten. Det är i och för sig inget märkvärdigt. Det är
            något som är uppenbart för vem som helst som studerat utvecklingen
            på svensk arbetsmarknad de senaste åren. Att det är manifesterat
            att vart femte rekryteringsförsök hos företagen är misslyckat
            är oerhört allvarligt.
          </note>
          <note>
            Det här får konsekvenser. Det innebär att företag tvingas tacka
            nej till order och uppdrag på grund av dessa problem. Det i sin
            tur innebär en press nedåt, en spiral nedåt på arbetsmarknaden.
          </note>
          <note>
            Vad är det då för yrken vi pratar om och som man inte kan rekrytera
            till? Det är ett brett spektrum av olika yrken på arbetsmarknaden.
            Enligt Svenskt Näringslivs undersökning handlar det om allt från
            ingenjörer, chaufförer, säljare, snickare, vvs-installatörer,
            CNC-operatörer etcetera.
          </note>
          <note>
            Vi har en situation där regeringens politik gör att vakansgraden
            ökar samtidigt som arbetslösheten ökar. En misslyckad arbetsmarknadspolitik
            kan inte beskrivas tydligare. Det finns över 400 000 arbetslösa
            i det här landet. Nästan uppemot 100 000 jobb blir inte tillsatta
            samtidigt som Arbetsförmedlingen lämnar tillbaka flera miljarder
            varje år. Under den här regeringens tid har man lämnat tillbaka
            17 miljarder – pengar som har varit destinerade för att utbilda
            arbetslösa så att de kan ta de jobb som faktiskt finns.
          </note>
          <note>
            Svenskt Näringsliv lider av den här misslyckade politiken. De
            efterfrågar naturligtvis någonting annat, en annan lösning. För
            den moderata regeringens recept med skattesänkningar, som vi har
            hört upprepas gång på gång med en dåres envishet, fru talman,
            från talarstolen och i replikskiftena här under dagen, löser ingenting.
            Skattesänkningar och försämrad a-kassa – det receptet är prövat
            under sju år.
          </note>
          <note>
            Vi kunde visserligen ha sagt för sju år sedan att det inte kommer
            att fungera, eftersom vår analys inte är statsministerns eller
            för den delen Annika Qarlssons analys: att arbetslösheten beror
            på att de arbetslösa inte vill arbeta.
          </note>
          <note>
            Vår analys sammanfaller med Svenskt Näringslivs, det vill säga
            företagen – de som ska anställa de arbetslösa. Vi vill ha kompetens
            så att vi kan anställa. Det är det vi vill ha. Då måste man ha
            en politik för detta.
          </note>
          <note>
            Vilken politik är det då som ska lösa företagens rekryteringsbehov
            och samtidigt pressa tillbaka arbetslösheten? Jo, den stavas utbildning.
            Vi behöver en bättre skola. Det satsar vi socialdemokrater på.
            I dag sjunker skolresultaten med den förda politiken.
          </note>
          <note>
            Vi behöver gymnasieutbildning för alla unga i dag. Gymnasieutbildning
            är i dag grundutbildning. Sverige 2013 är någonting annat än Sverige
            var för 40 år sedan.
          </note>
          <note>
            Ofullständig gymnasieutbildning är den enskilt största gemensamma
            nämnaren bland långtidsarbetslösa unga. Om man vet detta och ser
            detta – och det är siffror som vem som helst kan ta del av – är
            det oansvarigt att inte föra en politik som tar itu med de problemen.
          </note>
          <note>
            Bristyrkesutbildningar – var femte rekrytering misslyckas samtidigt
            som arbetslösheten är rekordhög. Detta, fru talman, är de utmaningar
            som Sverige står inför. Vi har en regering som saknar alla former
            av ansatser till ny politik. Den går vidare med den politik som
            prövats i sju år och som har lett till en tredubbling av långtidsarbetslösheten,
            en rekordhög ungdomsarbetslöshet och en växande arbetslöshet.
          </note>
          <note>
            Samtidigt – och det tål att upprepas – ökar vakansgraden, det
            vill säga att det finns fler och fler lediga jobb samtidigt som
            det blir fler och fler arbetslösa. Det är en katastrofalt misslyckad
            politik.
          </note>
          <note type="speaker">
            Anf. 217 LARS HJÄLMERED (M) replik:
          </note>
          <note>
            Fru talman! Det var, som det ofta är när Patrik Björck är med
            i riksdagsdebatter, ett engagerat och eldfängt tal.
          </note>
          <note>
            I talet pratade han flera gånger om organisationen Svenskt Näringsliv,
            hur viktiga deras intressen är och att han finner stöd för sin
            politik. Då skulle jag, fru talman, vilja lyfta blicken mot den
            här tidningen, dagens nummer av Dagens Industri, där organisationen
            säger: S-politiken ger inga nya jobb.
          </note>
          <note>
            Jag vill fråga Patrik Björck: Hur ser du på det omdöme som denna
            organisation ger dig och ditt partis politik på näringsområdet?
          </note>
          <note type="speaker">
            Anf. 218 PATRIK BJÖRCK (S) replik:
          </note>
          <note>
            Fru talman! Det jag ser är att näringslivet efterfrågar kompetens.
            Det är den enskilt viktigaste frågan när jag är ute och träffar
            företagare. Jag ska ärligt säga att jag inte har träffat någon
            företagare som har sagt: Om ni bara sänker skatterna lite till
            kommer jag att anställa fler.
          </note>
          <note>
            När Svenskt Näringsliv gör denna undersökning och frågar riktiga
            företagare av kött och blod om riktiga jobb som finns där ute
            uppger de inte att det är skattesystemet som är skälet. De säger
            faktiskt inte det, fru talman. De säger att de inte får tag i
            folk med rätt utbildning och att detta inte bara kostar arbetstillfällen
            utan produktion av varor och tjänster som i sin tur naturligtvis
            – så fungerar ekonomin – skulle ha resulterat i fler jobb.
          </note>
          <note>
            Det är klart att varje produkt som lämnar ett företag kräver
            en transportinsats och insatsvaror. De närmare 100 000 jobb som
            finns – lediga, riktiga och äkta jobb – skulle i sin tur naturligtvis
            resultera i ytterligare jobb. Det missar ni med er politik.
          </note>
          <note type="speaker">
            Anf. 219 LARS HJÄLMERED (M) replik:
          </note>
          <note>
            Fru talman! Patrik Björck lyfter fram flera jätterelevanta utmaningar
            kring utbildning, transportfrågor och annat. Men jag återkommer
            till huvudfrågan, nämligen att organisationen Svenskt Näringsliv
            säger: S-politiken ger inga nya jobb.
          </note>
          <note>
            Jag frågar Patrik Björck: Tycker du att det är problematiskt
            att ni inte finner stöd från en av de viktigaste organisationerna
            på det området?
          </note>
          <note type="speaker">
            Anf. 220 PATRIK BJÖRCK (S) replik:
          </note>
          <note>
            Fru talman! Nej, jag tycker inte att det är problematiskt att
            vi har svaret på de frågor företagen ställer.
          </note>
          <note>
            När jag träffar företagare ställer de frågan: Hur ska vi få tag
            i kompetent och utbildad arbetskraft? Då säger jag: Vi har en
            politik för det. Jag känner mig oerhört trygg och lugn med det.
            När jag kommer ut till företagen, riktiga företagare, och berättar
            om vår politik får jag jättestort stöd för den.
          </note>
          <note>
            Sedan finns det naturligtvis alltid saker man kan ha olika uppfattningar
            om i det enskilda fallet, men vi har ett starkt stöd för vår utbildningspolitik
            bland svenska företag, helt otvivelaktigt.
          </note>
          <note type="speaker">
            Anf. 221 HANS ROTHENBERG (M):
          </note>
          <note>
            Fru talman! Kedjan forskning–innovation–entreprenörskap–handel
            är nyckeln till Sveriges framtid.
          </note>
          <note>
            Fri är begreppet som tillför energi och gör skillnad. Fri forskning.
            Tillåtande miljöer. Fri företagsamhet på sunda villkor. Frihandel.
          </note>
          <note>
            Många av de viktigaste teknikskiftena har sina rötter i sentensen:
            Failure is the root to success. Man måste våga misslyckas för
            att våga lyckas.
          </note>
          <note>
            Vägen till morgondagens innovationer, som förändrar vardagen
            för oss alla, går via enskilda människors idéer och initiativ,
            dels genom nyskaparkraften inom såväl små som stora företag, dels
            genom den forskning som bedrivs vid lärosäten och universitet.
          </note>
          <note>
            Därtill, fru talman, tillför det offentliga smörjmedel till de
            kvaliteter som kan förstärka klimatet. Ett sådant smörjmedel är
            investeraravdraget för fysiska personer som förvärvar andelar
            i mindre företag. Med investeraravdraget kan positiva värderingar
            främjas då den som utifrån egen övertygelse satsar pengar på att
            stödja en affärsidé troligtvis gör det med större engagemang än
            om motsvarande belopp satsades på till exempel börsen.
          </note>
          <note>
            Genom att uppmuntra till investeringar ökar avdraget tillgången
            till kapital för företag som befinner sig i ett avgörande skede
            av sin utveckling.
          </note>
          <note>
            Fru talman! Ett annat smörjmedel är den sänkta bolagsskatten,
            som enligt OECD är den skatt som är mest skadlig för tillväxten.
            För länder som ligger i Europas utkant är bolagsskatten ett potentiellt
            viktigt instrument för att kunna påverka företagen i deras beslut
            om lokalisering och investeringar.
          </note>
          <note>
            Goda skattemässiga villkor för investeringar är en förutsättning
            för att svenska företag ska kunna konkurrera framgångsrikt och
            bidra till hög ekonomisk tillväxt över tid. När bolagsskattesatsen
            sänks blir fler investeringsprojekt lönsamma. Den betydande sänkningen
            av bolagsskatten till 22 procent förväntas stärka investeringsklimatet
            och tillväxten i Sverige.
          </note>
          <note>
            Fru talman! Konkurrensen om investeringar och kunskap skärps
            hela tiden. Sverige har historiskt sett placerat sig högt i jämförelse
            med andra länder när det gäller investeringar i forskning och
            utveckling som andel av bnp. På senare tid har dock flera länder
            närmat sig Sveriges nivå, och många EU-länder inför särskilda
            incitament för forskning och utveckling.
          </note>
          <note>
            Mindre företag som vill växa har ofta svårigheter att finansiera
            investeringar i forskning och utveckling eftersom det är svårt
            att hitta kapital till uppstart och expansioner.
          </note>
          <note>
            Därför har regeringen satsat 820 miljoner kronor för att sänka
            företagens kostnader för just forskning och utveckling.
          </note>
          <note>
            Fru talman! Tack vare en ansvarsfull politik som har säkrat en
            stark och stabil grund för svensk ekonomi kan Sverige göra dessa
            viktiga framtidsinvesteringar för fler jobb, i ett läge där nästan
            alla andra europeiska länder står inför alternativen skattehöjningar
            eller neddragningar i välfärden.
          </note>
          <note>
            Sammantaget kommer Sverige att under en åttaårsperiod ha tillfört
            totalt 9 miljarder kronor extra – alltså 9 miljarder extra – i
            ökade medel för forskning och innovation. Det är den största satsning
            som någonsin gjorts under en så kort period. Det innebär en långsiktig
            politik för att säkra jobb i hård internationell konkurrens.
          </note>
          <note>
            Fru talman! Om handel är världens universella språk är protektionismen
            dess munkavle. I ett så exportberoende land som Sverige hotas
            den inhemska tillväxten om marknaderna sluts och etablerade handelspartner
            alltmer drar sig undan yttre konkurrens.
          </note>
          <note>
            Därför är ett gott innovationsklimat helt beroende av konkurrens
            och korsbefruktning av idéer, och därför blir försök att skydda
            inhemska traditionella industrier från konkurrens i slutändan
            en förlustaffär för samtliga.
          </note>
          <note>
            Kampen mot protektionism och för ökad frihandel är och måste
            vara Sveriges viktigaste mission i handelspolitiken. De största
            utmaningarna ligger i att få med så många andra länder som möjligt
            på samma linje. Det har gått så där, så här långt. Men kampen
            måste alltid gå vidare.
          </note>
          <note>
            Det är en kamp som gynnar inte bara oss själva utan hela världen.
            Den kampen stärker hela kedjan forskning–innovation–entreprenörskap–handel.
            Den fungerande kedjan är nyckeln till Sveriges framtid.
          </note>
          <note type="speaker">
            Anf. 222 LEIF PETTERSSON (S) replik:
          </note>
          <note>
            Fru talman! Den höga arbetslösheten i Sverige är den moderatledda
            borgerliga regeringens största misslyckande. Enligt er egen retorik
            borde det inte vara på det sättet. Om er politik skulle ha fungerat,
            om de skattesänkningar som även Hans Rothenberg pratade en del
            om verkligen skulle fungera, då skulle Sverige ha mycket låg arbetslöshet,
            men så är inte fallet.
          </note>
          <note>
            Även den egna regeringen börjar nu tvivla om skattesänkningar
            verkligen ger lägre arbetslöshet. Den effekt som en höjning av
            brytpunkten i skatteskalan skulle ge har man ju själv i budgeten
            angett till noll nya arbeten. Är det inte dags att tänka om?
          </note>
          <note type="speaker">
            Anf. 223 HANS ROTHENBERG (M) replik:
          </note>
          <note>
            Fru talman! Vad jag har förstått brukar det var kutym att ta
            replik i det ämne som talaren har talat om. Men jag märker att
            det är en ganska förprogrammerad replikflora som kommer, det vill
            säga det är samma replik oavsett vad det är för inlägg.
          </note>
          <note>
            Därför tycker jag att det kan finnas anledning att tala lite
            grann om vad det är som ger förutsättningar för företagande och
            företagsamhet. Det som företag ofta efterfrågar är tillgång till
            kapital, tillgång till kompetens och mindre regelkrångel. Det
            är just det som alliansregeringen har satsat på, att göra det
            möjligt genom investeraravdrag, att göra det möjligt genom sänkt
            bolagsskatt att få mer kapital. Genom investeraravdraget kommer
            också engagemanget i investeringar att ge god effekt.
          </note>
          <note>
            Det är den typen av smörjmedel för företagsamhet som ger jobb
            för framtiden. Man måste börja så om man någon gång ska skörda.
          </note>
          <note type="speaker">
            Anf. 224 LEIF PETTERSSON (S) replik:
          </note>
          <note>
            Fru talman! Hans Rothenberg pratade om skattesänkningar, så då
            tyckte jag att det fanns skäl att prata om de skattesänkningar
            som den här regeringen har genomfört. Det är ju inte bara bolagsskatten
            som man har sänkt, utan man har genomfört fem jobbskatteavdrag
            också. Man har också genomfört en sänkning av fastighetsskatten
            och en massa andra skatter under de här sju åren.
          </note>
          <note>
            Men vi har fortfarande högre arbetslöshet än vi har haft kanske
            någon gång i Sverige.
          </note>
          <note type="speaker">
            Anf. 225 HANS ROTHENBERG (M) replik:
          </note>
          <note>
            Fru talman! Det första jobbskatteavdraget var Socialdemokraterna
            emot, och sedan var man för det. Det andra var man emot, och sedan
            var man för det. Det tredje var man emot, och sedan var man för
            det. Det fjärde var man emot, och sedan var man för det.
          </note>
          <note>
            Det femte ska nu snart klubbas igenom, om några månader i riksdagen,
            och sedan får vi väl se. Socialdemokraterna kommer förmodligen
            efteråt att vara för att det inte ska tas bort.
          </note>
          <note>
            Jag tycker faktiskt att det finns anledning att vara lite självrannsakande
            när man konsekvent anklagar regeringen och Alliansen för skattesänkningar.
            Se någon gång vilka positiva effekter det är! Annars skulle ni
            väl vilja ta bort jobbskatteavdragen.
          </note>
          <note type="speaker">
            Anf. 226 PETER PERSSON (S) replik:
          </note>
          <note>
            Fru talman! Jag lyssnade med intresse till Hans Rothenbergs uppfattningar
            kring innovationer och forskningspolitik, ty den grundläggande
            näringspolitiken behöver verkligen diskuteras, när vi har en regering
            som så totalt har misslyckats med jobben. Arbetslösheten har ökat
            från 260 000 till 400 000 och biter sig fast.
          </note>
          <note>
            Jag har en fråga till Rothenberg. När du talar kring dessa frågor
            förstår jag inte hur du får ihop det med att ni har reducerat
            antalet platser på högskolorna så mycket. Inte minst de regionala
            högskolorna har fått dramatiskt dränerade resurser. Vi har också
            er beröringsskräck med branschprogram och samhällelig medverkan
            i utveckling av nya branscher och mogna branscher.
          </note>
          <note>
            Det förstår jag inte.
          </note>
          <note type="speaker">
            Anf. 227 HANS ROTHENBERG (M) replik:
          </note>
          <note>
            Fru talman! Peter Persson visar tydligt vad Socialdemokraternas
            angreppsperspektiv är. Det är från ovan. Det är politiken som
            ska lägga sin hand över näringslivet. Det är politiken som ska
            lägga sin hand över utvecklingen.
          </note>
          <note>
            Det ska vara ett innovationsråd som statsministern leder. Jag
            vet inte vad vare sig nuvarande statsminister, tidigare statsministrar
            och möjligen kommande statsministrar har för erfarenheter av just
            innovationer och vad de har åstadkommit på den punkten.
          </note>
          <note>
            Innovationer och företagsamhet växer underifrån. Det växer inte
            genom branschprogram. Det växer genom att man ger goda förutsättningar
            för företagsamheten. Då växer det. Då kan man skörda.
          </note>
          <note>
            Där skiljer det sig väldigt mycket mellan Socialdemokraternas
            syn och vår syn från Alliansen och Moderaterna, där vi siktar
            in oss på de enskilda investerarna och de enskilda företagen.
            Det är de som ska växa, och då måste vi vattna på rätt sätt.
          </note>
          <note type="speaker">
            Anf. 228 PETER PERSSON (S) replik:
          </note>
          <note>
            Fru talman! Nyliberalism är förenlig med blindhet. Att inte kunna
            se att det är en samhällelig, bred samverkan som har gjort vårt
            land rikt inom telekom, inom läkemedel – jag kunde räkna upp område
            efter område, bransch efter bransch. Det är den utvecklingen,
            den näringspolitiska utvecklingen, som vi socialdemokrater vill
            fortsätta.
          </note>
          <note>
            Ni har bara en medicin för allt: Sänk skatten! Det är enfald.
          </note>
          <note type="speaker">
            Anf. 229 HANS ROTHENBERG (M) replik:
          </note>
          <note>
            Fru talman! Att Socialdemokraterna gärna vill blanda in staten
            i allt framgår med all tänkbar tydlighet efter Peter Perssons
            inlägg. Oppositionen, i det här fallet karakteriserad av ett visst
            parti, verkar se samverkan som något som vi måste införa, inte
            som något vi har. De täta kontakter som finns mellan de offentliga
            och universiteten och omgivande industrier och näringar är något
            som har pågått i decennier, och det pågår.
          </note>
          <note>
            Samtidigt kan samverkan bli bättre, och därför har också regeringen
            givit Vinnova ett konkret och viktigt uppdrag att titta på formerna
            för detta.
          </note>
          <note type="speaker">
            Anf. 230 LARS JOHANSSON (S) replik:
          </note>
          <note>
            Fru talman! Det är intressant att lyssna på Hans Rothenberg eftersom
            han sitter lokalt i en samverkan i Göteborg inom Business Region
            kring hur man ska kunna utveckla samverkan mellan politiker i
            kommuner och företag för att utveckla näringslivet lokalt.
          </note>
          <note>
            Men på det nationella planet, där vi talar om att det vore mycket
            bra om man kunde skapa ett innovationsråd som statsministern engagerade
            sig i, vill man inte vara med. Då talar man om särintressen i
            stället från statsministerns sida och att industrin inte längre
            har en roll att fylla i Sverige.
          </note>
          <note>
            Jag tycker att det är mycket underligt att Hans Rothenberg inte
            tar med sig sina erfarenheter från kommunalpolitiken i Göteborg
            till den nationella politiken. Varför gör du inte det?
          </note>
          <note type="speaker">
            Anf. 231 HANS ROTHENBERG (M) replik:
          </note>
          <note>
            Fru talman! Det är just dessa erfarenheter som jag tar med mig.
            Det är just de erfarenheter som jag har med mig som gör att jag
            vet när det offentliga ska gå in och göra insatser och i vilken
            omfattning.
          </note>
          <note>
            Men till skillnad från den syn som Socialdemokraterna med en
            sådan emfas har framfört i denna debatt och i andra debatter har
            ni inte särskilt många redskap och förslag att komma med som riktar
            sig till de enskilda företagen. Här är det innovationsråd och
            ovanifrånperspektivet som spelar roll, och det är inte vad de
            enskilda företag som behöver utvecklas efterfrågar. De önskar
            inte att statsministern ska sitta i en klubb och resonera om detta.
            Det är inget särintresse. Läs protokollet från denna debatt efteråt.
            Jag har inte nämnt det ordet förrän jag fick anledning att referera
            Lars Johansson.
          </note>
          <note type="speaker">
            Anf. 232 LARS JOHANSSON (S) replik:
          </note>
          <note>
            Fru talman! Jag har inte anklagat dig, Hans Rothenberg, för det
            heller. Jag sade att det är statsministerns uttryckssätt som jag
            framför anklagelser mot.
          </note>
          <note>
            Vi har lagt fram andra förslag från Socialdemokraterna som ni
            tillbakavisar. Att ta bort ansvaret för andra sjuklöneveckan skulle
            vara mycket viktigt för industrins och företagens möjligheter
            att växa. Att ha mer platser i högskolan skulle också vara värdefullt
            för företagen som vill rekrytera välutbildad arbetskraft i Sverige.
            Men det säger ni också nej till.
          </note>
          <note>
            Förslag på område efter område som vi lägger fram säger ni nej
            till.
          </note>
          <note type="speaker">
            Anf. 233 HANS ROTHENBERG (M) replik:
          </note>
          <note>
            Fru talman! Jag kan inte riktigt se kopplingen mellan andra sjuklöneveckan
            och innovation och handelspolitik. Den debatten kan vi ta i ett
            annat sammanhang.
          </note>
          <note>
            Förslaget om fler platser i högskolan är alldeles utmärkt. Det
            är precis på det viset som det har varit. Sedan 2006 har antalet
            platser ökat, men inte fullt så mycket som man kanske skulle önska.
            Men antalet har ökat från 283 000 till 300 000.
          </note>
          <note>
            När det gäller samverkan ska sådan ske på ett sätt som fungerar.
            Statsministern ska vara statsminister, innovatörer ska vara innovatörer.
          </note>
          <note type="speaker">
            Anf. 234 BÖRJE VESTLUND (S) replik:
          </note>
          <note>
            Fru talman! Jag är inte så säker på att Hans Rothenberg har läst
            våra förslag när det gäller detta. Att man har läst vårt förslag
            om ett innovationsråd och tycker illa om det framgår med all önskvärd
            tydlighet. Jag tror däremot inte att hela näringslivet tycker
            att det är en dålig idé. Men det kan vi återkomma till.
          </note>
          <note>
            Det intressanta är att det finns en massa andra förslag som vi
            lägger fram, till exempel om ökat stöd till exportrådgivning och
            om ökad utrikesrepresentation. Vi har förslag om att man ska samordna
            exportfrämjandet genom regionala exportcentrum och så vidare.
            Detta nämnde inte Hans Rothenberg.
          </note>
          <note>
            Är detta också något slags ovanifrånperspektiv som gör att företagen
            känner sig inlåsta av den hemska staten? Uppenbarligen vill vi
            socialdemokrater bara krama om företagen för att hindra dem att
            utvecklas.
          </note>
          <note type="speaker">
            Anf. 235 HANS ROTHENBERG (M) replik:
          </note>
          <note>
            Fru talman! Även Börje Vestlund har ett visst ovanifrånperspektiv
            och emellanåt en viss fäbless för att i debatten framföra att
            också den sociala ingenjörskonsten ska överföras till näringspolitiken.
          </note>
          <note>
            När det gäller exporten skiljer det faktiskt 25 miljoner kronor
            mellan våra budgetförslag. Socialdemokraterna vill lägga 25 miljoner
            kronor mer på Business Sweden, som är en organisation som ska
            hjälpa svenska företag att komma ut i världen.
          </note>
          <note>
            Jag undrar om Börje Vestlund ser att det är dessa 25 miljoner
            kronor som ska göra skillnad för svenskt näringsliv och exporten.
          </note>
          <note>
            Det som är den stora exportkrisens fundament i dag är krisen
            i de omgivande handelsländerna, det är växelkursen, och det är
            tidningspapperskrisen som har slagit stenhårt mot Sverige och
            Finland. Där hjälper inte 25 miljoner kronor till Business Sweden.
          </note>
          <note type="speaker">
            Anf. 236 BÖRJE VESTLUND (S) replik:
          </note>
          <note>
            Fru talman! I vår budget står det att det ska vara 100 miljoner
            kronor till ökat exportfrämjande och inte 25 miljoner kronor.
            Det är i alla fall det som vi har föreslagit.
          </note>
          <note>
            Men det är inte det som är det intressanta i detta sammanhang.
            Vi kan alltid stå och fäktas med våra siffror. Det intressanta
            är att när det gäller just hur man ska få fart på och öka exporten
            har regeringen egentligen ganska få idéer. Man har en mycket duktig
            handelsminister som åker världen runt och saluför den svenska
            handeln. Men när det gäller idéer och konkreta förslag har man
            ingenting.
          </note>
          <note type="speaker">
            Anf. 237 HANS ROTHENBERG (M) replik:
          </note>
          <note>
            Fru talman! För ungefär ett och ett halvt år sedan stod Börje
            Vestlund och jag i dessa talarstolar och diskuterade huruvida
            vi skulle kunna utveckla formerna för det offentliga exportstödet.
            Då handlade det om att slå ihop Exportrådet, den tidigare organisationen,
            med den andra organisationen, Invest Sweden. Vid detta tillfälle
            var Socialdemokraterna emot det och röstade emot det. Nu är Business
            Sweden på fötter, och nu vill man pumpa in mer pengar.
          </note>
          <note>
            Det skiljer ibland vad man tycker beroende på när det passar.
          </note>
          <note type="speaker">
            Anf. 238 ANDERS AHLGREN (C):
          </note>
          <note>
            Fru talman! I tider av arbetslöshet blir satsningar på jobb och
            tillväxt extra viktiga. Då måste samhället göra allt för att stimulera
            fler att vara med och skapa jobb. En väg är att underlätta för
            nyföretagandet.
          </note>
          <note>
            I den senaste Entreprenörskapsbarometern, som Tillväxtverket
            har presenterat, framgår det att 49 procent av svenskarna skulle
            kunna tänka sig att bli företagare. Men bara 10 procent är företagare.
          </note>
          <note>
            Den blivande företagaren måste ofta sluta sin anställning, skuldsätta
            sig och på andra sätt ta stora risker. Det är tydligt att trösklarna
            måste sänkas. Därför ska vi fortsätta arbeta för att förenkla
            för människor att starta och driva företag.
          </note>
          <note>
            I 2014 års budget presenterar regeringen en offensiv tillväxtbudget.
            Pengarna läggs framför allt på infrastruktur, på innovation och
            forskning, på bättre förutsättningar för investeringar i små företag
            genom ett särskilt investeraravdrag, på fortsatt utbyggnad av
            fibernät, på förbättrade förutsättningar för mobil kommunikation,
            på sänkt bolagsskatt och på att det ska bli billigare att anställa
            främst människor under 23 år. Pengar läggs också på fler vägar
            till jobb för unga där utbildning är en tung del. Det handlar
            om lärlingsutbildning liknande den som finns i Tyskland och Österrike
            och satsningar på skolan i form av karriärtjänster för lärare,
            mattesatsning, läslyft, läxhjälp och sommarskola. Yrkesintroduktionsjobben
            börjar komma på plats, och det satsas 2,1 miljarder under en fyraårsperiod.
            Pengar läggs även på att sänka egenavgifterna för företag.
          </note>
          <note>
            Men ska vi klara utmaningen som vi står inför krävs det att vi
            använder alla våra fördelar, både i städerna och på landsbygden.
            Sverige utanför Stockholms tullar är allt annat än tärande. Tvärtom
            är det där vi hämtar de råvaror som världen efterfrågar: mat,
            mineraler och energi, för att nämna några.
          </note>
          <note>
            Tänk nu efter! Det du åt till frukost, biogasen till din bil,
            stålet i bron du passerar på väg till jobbet, vindkraftselen som
            laddar din telefon eller trästommen i ditt hus, allt detta har
            levererats av landsbygden. Det är där naturtillgångarna finns,
            det är där våra framgångsrika bas- och exportindustrier finns,
            och det är där som stora delar av besöksnäringens expansionsmöjligheter
            finns. För oss centerpartister är detta naturligt. Vi ser hela
            landet.
          </note>
          <note>
            Allt fler gör dock sitt bästa för att förvandla landsbygden till
            Skansen – en vacker plats där tiden förväntas stå stilla, en oas
            för storstadsbor i behov av rekreation. Säkert har alla också
            hört uttrycket Till helgen åker vi till landet. Man säger sig
            vilja ha en levande landsbygd, men ofta uppstår motsättningar
            när landsbygden vill utvecklas.
          </note>
          <note>
            Låt mig ge några exempel på landsortens storhet. Jag ska börja
            med utrikeshandeln, som har ett stort överskott. Utan skogen,
            malmen och stålet skulle vi i stället ha ett underskott i våra
            utrikesaffärer. Det innebär att hela den svenska nettoexporten
            kommer från basindustrin. Dessa bas- och exportföretag sysselsätter
            i dag ca 82 000 människor, och Industriarbetsgivarna uppskattar
            att det finns upp till 400 000 jobb som är beroende av basindustrin.
            Med andra ord är bas- och exportindustrin av stor betydelse för
            arbetsmarknaden, särskilt utanför storstäderna.
          </note>
          <note>
            I flera av landets kommuner står svensk bas- och exportindustri
            för en stor del av arbetstillfällena. På Centerpartiets uppdrag
            har analys- och strategiföretaget WSP studerat den outnyttjade
            jobbpotential som finns i Sveriges bruksorter. Deras beräkning
            visar att upp till 25 000 nya jobb skulle kunna skapas om näringslivet
            fick förutsättning att uppnå full potential. Centerpartiet föreslår
            en reformagenda för stärkt konkurrenskraft gentemot omvärlden.
          </note>
          <note>
            Utländska turister spenderade 2012 över 100 miljarder kronor
            i vårt land. Det innebär att turismen står för 6 procent av svensk
            export. Turistbranschen svarar för drygt 160 000 anställda, allt
            enligt Tillväxtverket. Den framtida utvecklingen för besöksnäringen
            förutspås bli lysande, och man tror från FN:s organ att det fördubblas
            fram till 2030. Det innebär att starka besöksområden utanför Stockholm
            och Göteborg, som Dalarna, Jämtland, Lappland, Halland, Bohuslän,
            Öland och Gotland, kan förvänta sig en fortsatt stark utveckling
            inom besöksnäringen.
          </note>
          <note>
            Landsbygden är naturligtvis beroende av tätorter och städer,
            men den som bor i Stockholm, Göteborg, Malmö och andra större
            städer är också i stor utsträckning beroende av att hela Sverige
            lever och kan leverera. Vi behöver helt enkelt varandra.
          </note>
          <note>
            Fru talman! Låt mig vara tydlig med detta: Landsbygden behöver
            inte räddas, utan landsbygden behöver ges luft under vingarna.
            Landsbygden behöver friare tyglar. En levande landsbygd är inget
            valfritt och något vi kan kosta på oss när staten har betalat
            alla andra räkningar i högen, utan en levande landsbygd är en
            förutsättning för hållbarhet och välstånd.
          </note>
          <note>
            (Applåder)
          </note>
          <note type="speaker">
            Anf. 239 SVEN-ERIK BUCHT (S) replik:
          </note>
          <note>
            Fru talman! Det är intressant att Anders Ahlgren nämnde landsbygden
            – det var ett tag sedan vi hörde centerpartister verkligen engagera
            sig i landsbygden. Under de sju år ni har styrt har det varit
            väldigt tufft för landsbygden, inte minst för de gröna näringarna.
            En viktig grön näring är jordbruket, där 15 000 helårsarbetstillfällen
            har försvunnit.
          </note>
          <note>
            En annan viktig sak för att man ska kunna leva, bo och verka
            på landsbygden är mobiltelefoni. Centerpartiet har via sitt statsråd
            ansvaret för de frågorna. Det är oerhört viktigt för besöksnäringen,
            skogsnäringen och många av de mindre företag som är verksamma
            på landsbygden.
          </note>
          <note>
            Bärighetsanslaget är oerhört viktigt för vår skogsindustri, och
            det minskar kraftigt.
          </note>
          <note>
            Det är klart att det blir problem på landsbygden, och då hjälper
            det inte att sänka skatter. Man måste satsa på landsbygden.
          </note>
          <note type="speaker">
            Anf. 240 ANDERS AHLGREN (C) replik:
          </note>
          <note>
            Fru talman! Jag tackar för kommentaren. Jag tyckte att jag hörde
            om landsbygden också i ett tidigare inlägg i dag. Det är intressant
            att få diskutera den.
          </note>
          <note>
            En del av det du ser när det gäller landsbygden, när du talar
            om antalet försvunna arbetstillfällen i jordbruket, tror jag handlar
            om effektivisering – gårdarna är större, besättningarna är större
            och så vidare. Magdalena Andersson hade en artikel i Dagens Industri
            sommaren 2012, där hon förordade en halvering av EU-stödet till
            svenskt lantbruk. Det innebär som en konsekvens att man också
            halverar det stöd till landsbygdsprogrammet som ni värnar så om.
          </note>
          <note>
            Sedan tycker jag att det är bra att vi är på samma sida när det
            gäller täckningen av mobilnäten – där måste leverantörerna svara
            upp till sina löften. Det är dock inte bara vi som bor på landsbygden
            som lider av att det är dålig täckning utan också den ökade användningen.
            Vi som lite då och då finns i Stockholm märker också att det ibland
            är svårt att få täckning till och med här.
          </note>
          <note type="speaker">
            Anf. 241 SVEN-ERIK BUCHT (S) replik:
          </note>
          <note>
            Fru talman! Vi har i vår budgetmotion skjutit till 371 miljoner
            för att kompensera hela bortfallet, alltså det Centerpartiet och
            Eskil Erlandsson misslyckades med i alliansregeringen.
          </note>
          <note>
            När det gäller mobiltelefoni förlitar ni er på marknadskrafterna.
            Marknadskrafterna kommer aldrig att lösa det här, utan man måste
            använda den lagstiftning som finns och kunna ställa krav på utvecklingen.
          </note>
          <note>
            När det sedan gäller skatteutjämningssystemet skjuter man till
            1 miljard – 1 000 miljoner – till de tio rikaste kommunerna i
            landet. Det är centerpolitik.
          </note>
          <note type="speaker">
            Anf. 242 ANDERS AHLGREN (C) replik:
          </note>
          <note>
            Fru talman! När det gäller landsbygdsprogrammet är det ett faktum
            att Centerpartiet är det enda parti som i EU-nämnd och förhandlingar
            har slagits för det. Det finns inga yrkanden från dina partikamrater;
            gå in och läs i protokollen får du se. Det vi klarade av i budgetförhandlingen
            var att höja volymen med 5 miljarder i förhållande till det som
            fanns i ursprungsförslaget, vilket innebär att den svenska medfinansieringen
            har ökat med det beloppet. Utan vår insats hade de pengarna inte
            funnits.
          </note>
          <note>
            (Applåder)
          </note>
          <note type="speaker">
            Anf. 243 INGELA NYLUND WATZ (S):
          </note>
          <note>
            Fru talman! I Sverige saknar som tidigare sagts 400 000 människor
            anledning att ställa väckarklockan på morgonen. Allt fler människor
            står helt enkelt utan jobb, och ofattbart många av dem har blivit
            helt beroende av socialbidrag. De har helt enkelt blivit bidragsberoende.
            Alltför många av dem är dessutom ungdomar. Det är faktiskt en
            ren tragedi.
          </note>
          <note>
            Vårt mål inom socialdemokratin är att vi ska ha den lägsta arbetslösheten
            i EU 2020, och för att nå dit krävs naturligtvis en aktiv näringspolitik.
            Sverige är nämligen ett litet, exportberoende land, och därför
            är frågan hur vi ska hänga med i den knivskarpa internationella
            konkurrensen egentligen ganska enkel att besvara: Vi måste ha
            hög, helst mycket bättre, kvalitet på de varor och tjänster vi
            producerar så att vi kan attrahera både hemmamarknaden och nya
            marknader. Så långt tror jag inte heller att det är särskilt svårt
            att komma överens politiskt. Däremot är det avsevärt mycket svårare
            att komma fram till hur det ska bli verklighet.
          </note>
          <note>
            För oss socialdemokrater är utbildning fundamentet för framtida
            framgångar för vår nation. Med en utbildningspolitik som faktiskt
            ser till att alla barn och ungdomar får möjligheten att klara
            sig genom grund- och gymnasieskolan samt fler platser på högskolor
            och universitet bygger vi det fundamentet. Kompetens ska vara
            vår konkurrensfördel. Därför är vi djupt bekymrade över att regeringen
            har misslyckats med resultaten i skolan och att antalet platser
            i högskolan minskar.
          </note>
          <note>
            För oss socialdemokrater är strategisk samverkan mellan samhället,
            näringslivet, akademin och de fackliga organisationerna en självklar
            förutsättning för att vårt lilla land ska klara matchen. Därför
            beklagar vi att statsministern har dömt ut näringslivet som ett
            särintresse. Vi tycker att forsknings- och innovationspolitiken
            behöver långsiktiga och stabila spelregler som håller över tid,
            och vi har föreslagit en blocköverskridande överenskommelse kring
            detta. Därför tycker vi att det är trist att regeringen satte
            prestigen före möjligheterna till samförstånd i forsknings- och
            innovationspolitiken när propositionen behandlades här i riksdagen.
          </note>
          <note>
            Fru talman! När det som i Sverige råder massarbetslöshet med
            över 400 000 arbetslösa och medicinen inte biter, trots att dosen
            har fyllts på fem gånger, borde rimligen de som utfärdat medicinen
            ta sig en funderare: Finns det alternativa behandlingsformer?
          </note>
          <note>
            Vi socialdemokrater är övertygade om att så är fallet. Det behövs
            helt enkelt en ny injektion i svensk politik och näringspolitik
            för att Sverige ska friskna till. Därför har vi presenterat en
            lång rad förslag för att få fart på tillväxten. Jag ska här bara
            räkna upp några:
          </note>
          <note>
            Fru talman! Vi socialdemokrater har en kraftfull politik för
            fler jobb och stärkt konkurrenskraft för vår nation, en politik
            som ordinerar flera insatser på många områden. Vi har fokus på
            uppgiften. När vi satsar på en aktiv närings- och innovationspolitik
            gör vi det för att fler ska behöva ställa väckarklockan på ringning
            på morgnarna.
          </note>
          <note>
            Det som hela svenska folket och säkert de 400 000 arbetslösa
            undrar är: När ska regeringen vakna?
          </note>
          <note type="speaker">
            Anf. 244 HANS ROTHENBERG (M) replik:
          </note>
          <note>
            Fru talman! De senaste åren har vi sett historiskt stora satsningar
            på forskning och innovation i Sverige. Genom den forsknings- och
            innovationsproposition som lades fram för ganska exakt ett år
            sedan har det tillförts enormt mycket mer medel och resurser än
            någonsin tidigare.
          </note>
          <note>
            Ingela Nylund Watz talar väldigt mycket, återigen, utifrån ovanifrånperspektivet.
            Här ska det startas en ny innovationsfond. Här ska det tillföras
            statligt offentligt kapital.
          </note>
          <note>
            Jag skulle vilja ställa frågan: Vad har Socialdemokraterna för
            idéer för att se till att det privata, fria kapitalet frigörs?
          </note>
          <note>
            Alliansen har infört ett investeraravdrag och ett forsknings-
            och utvecklingsavdrag och sänkt bolagsskatten för att göra det
            attraktivt att etablera och utveckla verksamheter i Sverige. Men
            vad vill ni göra med det privata? Ni talar bara om de offentliga
            insatserna.
          </note>
          <note type="speaker">
            Anf. 245 INGELA NYLUND WATZ (S) replik:
          </note>
          <note>
            Fru talman! Tack för frågan, Hans Rothenberg!
          </note>
          <note>
            Jag tror inte att du, medvetet eller omedvetet, lyssnade på vad
            jag sade, eller så har du läst vårt budgetförslag väldigt dåligt.
            Vi föreslår en marknadskompletterande fond för innovationer som
            ska kunna bidra till att stärka kapitaliseringen i små och medelstora
            företag i tidiga skeden. Det privata och det samhälleliga tillsammans
            – det är så vi har byggt Sverige starkt.
          </note>
          <note>
            Vi hörde i dag ABB i Västerås beskriva varför man har lyckats
            bli så framgångsrik. Det är därför att man genom årtionden haft
            ett otroligt strategiskt samarbete med det statliga företaget
            Vattenfall. Varför är det som var bra då så dåligt i dag, Hans
            Rothenberg?
          </note>
          <note>
            Samverkan har lett vårt land framåt. Det kommer det att göra
            i framtiden också.
          </note>
          <note type="speaker">
            Anf. 246 HANS ROTHENBERG (M) replik:
          </note>
          <note>
            Fru talman! Det är just det här ovanifrånperspektivet som kommer.
            Marknadskompletterande – vad är det för fel att se till att marknaden
            kan få möjligheter att göra de här insatserna?
          </note>
          <note>
            Det handlar alltid om mer skattepengar, om offentliga program,
            branschprogram och nationellt innovationsråd när socialdemokrater
            talar. Vad ska rådet göra för att se till att få fart på innovationskraften
            i de små företagen? Vad är det som nuvarande eller kommande statsministrar
            kan bättre än dessa företag?
          </note>
          <note type="speaker">
            Anf. 247 INGELA NYLUND WATZ (S) replik:
          </note>
          <note>
            Fru talman! Jag tror ärligt talat inte att Hans Rothenberg har
            varit ute och besökt de små företag som är i skedet att de precis
            ska kommersialiseras. Det enda tydliga budskap de ger oss är:
            Vi hittar inga privata finansiärer.
          </note>
          <note>
            När vi säger att i stället för att det statliga riskkapitalbolaget
            ska ligga stilla med sitt kapital och inte använda det i Fouriertransform
            AB eller i Inlandsinnovation AB ska en del av det kunna användas
            för att tillsammans med den privata marknaden lösa en del av deras
            problem, då tror jag faktiskt att de lyssnar mer på oss än på
            er.
          </note>
          <note type="speaker">
            Anf. 248 ANDERS AHLGREN (C) replik:
          </note>
          <note>
            Fru talman! Tack, Ingela Nylund Watz, för ett intressant anförande.
          </note>
          <note>
            Jag vet inte hur många av oss som är här i kammaren som är företagare.
            Men jag har en ganska lång sådan bakgrund och vet att det som
            driver företagare är goda affärsidéer och entreprenörskap. Ibland
            när man sitter och lyssnar låter det som att Sveriges riksdag
            skulle kunna knäcka alla de där frågorna och driva företag. Jag
            kanske har varit här för kort tid. Jag har bara varit här i ett
            år.
          </note>
          <note>
            Du säger att ni ska få fart på tillväxten och räknar upp en massa
            positiva saker. Du har inte med ett ord nämnt era skatteförslag.
            Ni föreslår en tredubbling av arbetsgivaravgiften, dubbelt så
            hög moms på mat, höjd bolagsskatt, begränsning av RUT, halverat
            EU-stöd till landsbygden, ökad bensinskatt och lastbilsskatt.
            Det handlar om 30–70 miljarder i förslagen från den socialistiska
            oppositionen. Hur ska ni skapa fler arbetstillfällen med den belastningen?
          </note>
          <note type="speaker">
            Anf. 249 INGELA NYLUND WATZ (S) replik:
          </note>
          <note>
            Fru talman! Jag väntade mig nästan den frågan.
          </note>
          <note>
            Till skillnad från allianspartiernas samtliga företrädare har
            vi tittat på vilka effekter regeringens politik har haft när det
            gäller att minska arbetslösheten i Sverige. De besked som vi har
            kunnat ta till oss är att den typ av skattesänkningar som regeringen
            återkommande har genomfört inte har haft de positiva effekter
            som man har önskat. Därför måste den som är någotsånär angelägen
            om att komma åt problemet med arbetslösheten fundera över om det
            finns andra lösningar än den medicin ni hittills har ordinerat.
          </note>
          <note>
            Jag är beklämd över att regeringen har fastnat i sin egen skattesänkarretorik
            och inte vågar höja ribban och se lite längre. Men väljarna får
            väl avgöra.
          </note>
          <note type="speaker">
            Anf. 250 ANDERS AHLGREN (C) replik:
          </note>
          <note>
            Fru talman! Det som är intressant, tycker jag, är att båda blocken
            vill ha in mer skatteintäkter. Ni vill ha högre skatt. Vi vill
            ha fler som betalar skatt. Det vill säga att de 200 000 fler människor
            som har kommit i arbete jämfört med tidigare naturligtvis betalar
            in mycket skatt, både till landsting och till kommuner, och framför
            allt moms till staten. För en enskild person gör det naturligtvis
            skillnad.
          </note>
          <note type="speaker">
            Anf. 251 INGELA NYLUND WATZ (S) replik:
          </note>
          <note>
            Fru talman! Man kan vända på hela resultatet av alliansregeringens
            politik. 400 000 arbetslösa har skapat bidragsberoende socialbidragstagare
            ute i Sveriges kommuner i en omfattning som jag tror att regeringen
            själv inte hade förutspått. Det innebär naturligtvis att kommunerna
            får mycket svårare att upprätthålla välfärden. Var det detta som
            var meningen när Centern med bläckpennan skrev under alliansregeringens
            politik?
          </note>
          <note type="speaker">
            Anf. 252 KATARINA BRÄNNSTRÖM (M):
          </note>
          <note>
            Fru talman! Alliansen har styrt Sverige i sju år. Två år av dessa
            har varit under djup ekonomisk, global kris och fem år av lågkonjunktur
            och oro.
          </note>
          <note>
            Alliansen vann valet 2006. Ett av skälen till att vi vann valet
            var att vi pekade på det stora utanförskapet i Sverige som ju
            var helt oacceptabelt. Vi ville ge människor en ny chans att komma
            tillbaka till arbete, både för deras och för samhällets bästa.
            Vi genomförde därför stora förändringar och skapade resurser så
            att fler faktiskt kom tillbaka i arbete.
          </note>
          <note>
            Alliansen vann valet en gång till, 2010. Det gjorde vi därför
            att förtroendet för vår politik och våra idéer och för vårt sätt
            att klara Sverige ut ur krisen var stort. Naturligtvis var det
            också för att det förändringsarbete som vi hade startat skulle
            fortsätta.
          </note>
          <note>
            När vi tog över makten 2006 var Sverige sedan en lång rad år
            inne i en högkonjunktur. Men de som då var i arbetskraft i Sverige
            var betydligt färre än i dag, märkligt nog. Arbetskraften har
            sedan 2006 ökat med nästan 300 000 personer.
          </note>
          <note>
            Det var en väldigt stor grupp som stod helt utanför arbetskraften,
            kanske uppemot en och halv miljon. Det var långtidssjukskrivna
            och förtidspensionerade. Ibland hade en del förtidspensionerats
            i unga år och en del under vissa år av sitt liv. Sjukskrivningarna
            var dubbelt så långa i Sverige som i andra länder, och antalet
            förtidspensionärer var onormalt stort jämfört med andra länder.
          </note>
          <note>
            Den dåvarande socialdemokratiska regeringen arbetade med att
            glömma och gömma människor bort från arbete och arbetslöshetsstatistiken.
            Ändå var själva statistiken för arbetslöshet ganska hög på den
            tiden. Det gäller också antalet människor i den grupp som levde
            på sociala ersättningar i stället för att försörja sig själva
            genom jobb.
          </note>
          <note>
            Utanförskapet har alltså minskat rejält sedan Alliansen fick
            makten vad än socialdemokrater och andra säger. Det är 200 000
            med Alliansens och vår moderata politik. Sysselsättningen har
            trots omvärldens kris och ekonomisk kris i världen också ökat
            med 200 000.
          </note>
          <note>
            Vi vill stimulera arbetskraften och skapa varaktig högre sysselsättning
            och lägre arbetslöshet. För det har vi föreslagit och genomfört
            ett antal reformer i Sverige.
          </note>
          <note>
            Vi har skaffat lägre skatt på arbete genom jobbskatteavdraget.
            De flesta har fått en månadslön mer i plånboken. Det har blivit
            lägre kostnader för att anställa, och då särskilt ungdomar. Det
            har varit RUT- och ROT-avdrag så att vanliga människor får råd
            att kunna köpa tjänster. Vi har sänkt restaurangmomsen till vanlig
            matmoms.
          </note>
          <note>
            Allt detta har förmodligen gett mer än de 200 000 jobb som vi
            nu ser i Sverige. Detta har vi gjort samtidigt som välfärden i
            Sverige aldrig har fått mer pengar än nu. Det är fler som arbetar
            i offentlig sektor, och skatteintäkten till staten har aldrig
            varit större än nu.
          </note>
          <note>
            Fru talman! Trots den djupa krisen, lågkonjunkturen och befolkningstillväxt
            har Sverige lyckats hålla uppe både andelen och antalet som är
            sysselsatta i Sverige. I juli slogs det sysselsättningsrekord
            då över 4 905 000 varje dag gick i väg till någon form av jobb
            eller sysselsättning. Detta gör Sverige unikt i Europa.
          </note>
          <note>
            Men vi är inte nöjda. Alltför många står fortfarande utanför
            arbetsmarknaden. Många av dem kommer att ha väldigt svårt att
            få ett jobb. Det kan vara utlandsfödda som har språksvårigheter,
            ungdomar utan färdig utbildning eller någon med ett funktionshinder.
            Detta är en stor utmaning för varje regering.
          </note>
          <note>
            Vi har stimulerat både stora och små företag med olika medel
            för att jobben ska komma till. Jag tror att alla i den här kammaren
            måste fundera över: Hur skapas det fler jobb i Sverige? Det hjälper
            inte att bara sätta människor på skolbänken. Det behövs enkla
            jobb, det behövs komplicerade jobb, och alla jobb behövs.
          </note>
          <note>
            Vi har grannländer som har en mycket högre procent människor
            i låglönejobb än vad vi har. Kanske är det i den sektorn det behövs
            fler jobb. Vi har också konkurrenter där det finns jobb med betydligt
            mer kompetens än vad vi har och högre löner. Kanske är det den
            typen av jobb som behövs.
          </note>
          <note>
            Vi har nyligen tagit ett steg mot att få fler jobb. Det är att
            vi äntligen har infört ett riktigt lärlingssystem i Sverige med
            de nya YA-jobben där parterna har kommit överens och där staten
            är med och betalar. Det kommer att bli jättebra när ungdomar äntligen
            får lära sig jobbet på jobbet. Det är en viktig fråga för framtiden.
            Jobben är den viktigaste utmaning som varje regering har i Sverige.
          </note>
          <note>
            Att såsom Socialdemokraterna och oppositionen föreslår höja skatter
            och kostnaderna för att anställa och att höja kostnaderna för
            företagen kommer aldrig att skapa fler eller nya jobb.
          </note>
          <note>
            Fru talman! Det är bara Alliansen som är en verklig garant för
            fler framtida jobb i Sverige.
          </note>
          <note type="speaker">
            Anf. 253 PIA NILSSON (S) replik:
          </note>
          <note>
            Fru talman! Regeringens löfte om sänkt arbetslöshet och minskat
            utanförskap börjar alltmer låta som den tomma skramlande tunnan.
            Vad är dessa löften värda när 247 000 hushåll i dag är beroende
            av socialbidrag för sin försörjning?
          </note>
          <note>
            Vad är dessa löften värda, Katarina Brännström, när 50 000 människor
            har fått socialbidrag i mer än tre år? Vad är regeringens löften
            om lägre arbetslöshet och minskat utanförskap värda när var fjärde
            socialbidragstagare uppger arbetslöshet som orsak?
          </note>
          <note>
            Någon lägre arbetslöshet har det inte blivit, men däremot högre
            utgifter för landets kommuner. När regeringens jobbpolitik havererar
            hamnar ansvaret i knäet på kommunerna. Notan landade på ungefär
            11 miljarder förra året. Det är pengar som kunde ha satsats på
            förskolan, fritis, grundskolan och äldreomsorgen.
          </note>
          <note>
            Anser Katarina Brännström att det är rimligt att låta kommunerna
            finansiera regeringens misslyckade jobbpolitik?
          </note>
          <note type="speaker">
            Anf. 254 KATARINA BRÄNNSTRÖM (M) replik:
          </note>
          <note>
            Fru talman! Jag tror att alla socialdemokrater har varit på kurs.
            Varenda en talar just nu om hur höga socialbidragen är och hur
            många som har hamnat i socialbidragsberoende. Det är ingen människa
            som är nöjd med det, och inte heller vi.
          </note>
          <note>
            Jag kanske ska lära Socialdemokraterna något. Socialbidragen
            var som störst i Sverige år 2000 och åren däromkring när Socialdemokraterna
            styrde Sverige och vi hade en högkonjunktur. Ni borde själva ha
            svaret på de frågor som ni ställer till oss.
          </note>
          <note>
            Vi är fortfarande i en lågkonjunktur, precis som jag nyss nämnde,
            och har haft flera år av djup kris och global oro. Är det då konstigt
            att alla inte har fått jobb i Sverige?
          </note>
          <note>
            Jag tror att ni ska gå hem och läsa på er egen gamla läxa för
            att få svaren på de frågor ni ställer till oss. Vi har ett antal
            reformer för att komma till rätta med arbetslöshet i Sverige.
            Vi har inte sett eller hört någonting i den vägen från er.
          </note>
          <note type="speaker">
            Anf. 255 PIA NILSSON (S) replik:
          </note>
          <note>
            Fru talman! Katarina Brännström tycker säkert att detta är pinsamt
            för alliansregeringen. Hon bemödar sig inte ens att svara på min
            fråga om hon tycker att det är rimligt att kommunerna ska finansiera
            regeringens misslyckade jobbpolitik.
          </note>
          <note>
            Det är regeringens misslyckade jobbpolitik – mina damer och herrar,
            åhörare och fru talman – som är vad den här debatten handlar om,
            och det får vi alla sota för. Det gäller inte minst kommunerna
            som får betala 11 miljarder.
          </note>
          <note>
            Det är pengar, Katarina Brännström, som så väl behövs till gymnasieeleverna,
            förskolebarnen och våra äldre. Nu ska de betala det regeringen
            inte lyckas med, nämligen jobbpolitiken.
          </note>
          <note type="speaker">
            Anf. 256 KATARINA BRÄNNSTRÖM (M) replik:
          </note>
          <note>
            Fru talman! Det kanske också beror på vilka det är som styr i
            kommunerna. Själv kommer jag från Växjö. Där har socialbidragskostnaderna
            minskat med 1,2 miljoner om man jämför september månad med september
            månad i fjol. Det är en ganska stor summa.
          </note>
          <note>
            Det är därför att man vidtagit åtgärder och är kraftfull. Men
            det är också en moderatstyrd kommun. Det kan ha en viss betydelse
            vad kommunerna själva gör med människor för att hjälpa dem i arbete.
            Där tror jag att vi kan vara stolta och att ni kan gå hem och
            titta i era socialdemokratiskt styrda kommuner.
          </note>
          <note type="speaker">
            Anf. 257 PATRIK BJÖRCK (S) replik:
          </note>
          <note>
            Fru talman! Katarina Brännström är alltid klargörande när det
            gäller att beskriva den borgerliga politiken. Hon är alltid väldigt
            nöjd över resultatet.
          </note>
          <note>
            Jag undrar om den spanska arbetsmarknadsministern hade kommit
            undan med att hävda att vi har fler som arbetar i Spanien än i
            Sverige. Jag tror att den ingången hade varit farlig för den spanska
            arbetsmarknadsministern. Nu är spanjorerna lite fler, men de har
            en mycket högre arbetslöshet än vi har i Sverige.
          </note>
          <note>
            Däremot finns det andra länder som har lägre arbetslöshet, som
            Tyskland, Österrike och så vidare. Det är länder som vi normalt
            sett brukar jämföra oss med liksom även England och Danmark, och
            där har de lyckats mycket bättre än vad Katarina Brännströms regering
            har gjort.
          </note>
          <note>
            Kommer Katarina Brännström ihåg vad hon sade till pensionärerna
            när de i valrörelsen år 2006 var upprörda över jobbskatteavdragets
            konstruktion? Då sade man: Med vår politik kommer arbetslösheten
            att sjunka och pensionerna att öka. Resultatet har blivit precis
            tvärtom.
          </note>
          <note type="speaker">
            Anf. 258 KATARINA BRÄNNSTRÖM (M) replik:
          </note>
          <note>
            Fru talman! Det är fascinerande att lyssna på Socialdemokraterna.
            Inte med ett ord har någon enda i dag talat om global kris eller
            långkonjunktur. Det är helt fascinerande. Lever ni så instängda
            i Sverige att ni inte sett vad som händer och sker?
          </note>
          <note>
            Jag kan glädja Patrik Björck med att det finns många tabeller
            där Sverige toppar som är väldigt positiva. Det gäller till exempel
            den genomsnittliga bnp-tillväxten. Där slår vi till och med Tyskland
            under åren 2007–2012.
          </note>
          <note>
            När det gäller investeringar i landet ligger vi också i topp
            före andra länder. Det har hänt mycket positivt i Sverige, och
            det är tack vare Alliansens politik.
          </note>
          <note>
            När det kommer till arbetslöshet kämpar varje land med detta
            just nu. Jag är övertygad om att om vi får fortsätta att styra
            det här landet kommer vi att visa hur många fler jobb det skapar.
            Det handlar inte bara om de 200 000 jobb som vi redan har skapat,
            utan ännu fler jobb.
          </note>
          <note>
            Med er politik försvinner jobben. Det är det sorgliga.
          </note>
          <note type="speaker">
            Anf. 259 PATRIK BJÖRCK (S) replik:
          </note>
          <note>
            Fru talman! Jag försökte just jämföra med övriga världen, Katarina
            Brännström. Det var det som var min ingång i detta. Faktum är
            att de länder som vi normalt sett jämför oss med också jobbar
            med arbetslösheten, och de gör det betydligt mer lyckosamt än
            den regering vi har i Sverige. Tyskland, Österrike, Belgien, Nederländerna,
            Danmark, Finland och Norge lyckas bättre än Sverige. Det är länder
            som vi normalt brukar jämföra oss med när det gäller arbetsmarknad.
          </note>
          <note>
            Grekland jämför vi oss sällan med när det gäller arbetsmarknad,
            och inte heller när det gäller vädret. Men England är ett land
            som vi ofta jämför oss med både när det gäller väder och arbetsmarknad.
            Det är mer relevant.
          </note>
          <note type="speaker">
            Anf. 260 KATARINA BRÄNNSTRÖM (M) replik:
          </note>
          <note>
            Fru talman! Jag skulle vilja ställa en motfråga: Hur ska ökade
            kostnader för att anställa i Sverige kunna skapa fler jobb? Vi
            har minskat kostnaden för att anställa framför allt för unga,
            men också för många andra. Vi har stimulerat företag på olika
            sätt att ta in anställda. Vi har sänkt skatter så att människor
            får mer i plånboken. Då kan de handla, och hjulen snurrar.
          </note>
          <note>
            Det ni gör innebär ungefär 30 miljarder i högre skatter som drabbar
            både företag och arbetsgivare men också vanliga anställda. Det
            leder ingen vart.
          </note>
          <note type="speaker">
            Anf. 261 EVA-LENA JANSSON (S) replik:
          </note>
          <note>
            Fru talman! Katarina Brännström talar om utanförskap. Hon talar
            om hur regeringen har försökt att mota arbetslöshet.
          </note>
          <note>
            Det vi har sett är att man har utförsäkrat över 70 000 personer
            från sjukförsäkringssystemet. Huruvida det blir fler jobb har
            inte regeringen kunnat visa. Man har också låst in över 35 000
            personer i fas 3. Inte heller där kan man redovisa hur det blir
            med jobb och hur man minskar utanförskapet.
          </note>
          <note>
            Katarina Brännström är en av de personer i Sveriges riksdag som
            har varit tydlig med att hon gillar att inkomstskillnaderna ökar
            i Sverige. Hon tycker att det är bra. För mig, som företräder
            ett parti som gillar jämlikhet och jämställdhet, är det en oroväckande
            utveckling vi ser i Sverige när fattigdomen ökar och de rika männen
            blir rikare.
          </note>
          <note>
            Min fråga till Katarina Brännström är: Varför är ni så nöjda?
          </note>
          <note type="speaker">
            Anf. 262 KATARINA BRÄNNSTRÖM (M) replik:
          </note>
          <note>
            Fru talman! Jag tror att man ska vara nöjd när man har lyckats
            så pass bra som Sverige har. I många fall framhålls ju Sverige
            som ett föredöme för andra länder. Det är bara med starka offentliga
            finanser som man kan lyckas med den politik man vill genomföra.
          </note>
          <note>
            Man kan också göra som Socialdemokraterna gjorde till och med
            under högkonjunktur: Man gömde och glömde människor i långtidssjukskrivningar
            och i förtidspensioner. Det var ibland unga människor som tillfälligt
            fick två år av en förtidspension. Det är en mycket märklig politik.
          </note>
          <note>
            Vi har plockat fram alla dessa människor. Vi hjälper dem med
            olika medel att med stöd komma tillbaka till ett arbete, om det
            så bara är några timmar varje dag. Så jobbar vi. Hur jobbar ni?
          </note>
          <note type="speaker">
            Anf. 263 EVA-LENA JANSSON (S) replik:
          </note>
          <note>
            Fru talman! I förra veckan ringde en kvinna till mig och sade:
            Hej! Har du tid att tala med mig? Jag har blivit utförsäkrad,
            och jag har nu 5 000 kronor i månaden att leva på. Får jag finnas?
          </note>
          <note>
            Hon är en av alla de människor som utförsäkras och som nu försöker
            ta sig fram i vardagen. Hon är stressad och pressad på grund av
            sin ekonomi, och hon kommer att bli en av de nya fattiga pensionärerna.
            Katarina Brännström säger att inkomstskillnaderna i Sverige ökar,
            och att det är bra.
          </note>
          <note>
            Fru talman! Jag är inte nöjd med den här politiken.
          </note>
          <note type="speaker">
            Anf. 264 KATARINA BRÄNNSTRÖM (M) replik:
          </note>
          <note>
            Fru talman! Jag antar att svenska folket inte var nöjda med er
            politik. Det är därför vi har vunnit val två gånger. Ni utförsäkrade
            och utpensionerade människor. Hur hög pension har de nu? Hur hög
            pension kommer de att få i framtiden? Det är de människorna det
            är synd om. De fick aldrig någon chans till ett fullvärdigt yrkesliv.
            Vi ger dem chansen.
          </note>
          <note>
            Nu har Sverige drabbats av en enorm global kris och lågkonjunktur,
            vilket ni inte vill ta i er mun. Men sådan är verkligheten, och
            den får vi förhålla oss till. Och vi har starka finanser. Vi kommer
            att lyckas framöver; jag lovar.
          </note>
          <note type="speaker">
            Anf. 265 MONICA GREEN (S) replik:
          </note>
          <note>
            Fru talman! Vi har internationell lågkonjunktur i världen. Sverige
            drabbas naturligtvis av den, och det gör också andra länder. Men
            många andra länder har, som Patrik Björck påpekade här, klarat
            sig betydligt bättre när det gäller arbetslösheten. Varför är
            det så, Katarina Brännström? Och varför har ni sabbat försäkringen
            för de arbetslösa så mycket att ni nu vältrar över kostnaderna
            på kommunerna så att socialbidragskostnaderna ökar?
          </note>
          <note>
            I går diskuterade vi jämställdhet här i kammaren. Då talade vi
            om hur viktigt det är med en bra välfärd för både män och kvinnor.
            Men nu går välfärdens pengar i stället till att finansiera utförsäkrade
            människor. Tycker Katarina Brännström att det är bra?
          </note>
          <note type="speaker">
            Anf. 266 KATARINA BRÄNNSTRÖM (M) replik:
          </note>
          <note>
            Fru talman! Jag förstår att Socialdemokraterna har lärt sig lite
            av Alliansens politik. Ni försöker ta efter en del av våra förslag.
            Bland annat ska ni behålla jobbskatteavdraget. Det tycker jag
            är bra. Också Finanspolitiska rådet, Konjunkturinstitutet och
            Riksrevisionen tycker att jobbskatteavdraget är bra, och de säger
            att det har gett mellan 80 000 och 120 000 nya jobb. Så jobbar
            vi. Det var inte er idé, men ni ska ju fortsätta med detta om
            ni får makten.
          </note>
          <note>
            Det var väl bra att vi fick lära er några tag om hur man gör
            för att skapa nya jobb. Det är så man gör. Man hittar på reformer.
            Man stimulerar ekonomin. Man ger människor mer pengar i plånboken.
            Så jobbar vi, och ni ska ju också fortsätta så om ni skulle få
            makten – med jobbskatteavdrag och med sänkta skatter. Jag tycker
            att det är jättebra.
          </note>
          <note>
            RUT och ROT har gett många tusen, kanske tiotusentals, jobb i
            Sverige. Det var någonting som ni också var emot. Vi har hittat
            nycklarna som har gett många jobb i en svår tid. Därför ligger
            Sverige bra till internationellt sett. Det är vi stolta över.
          </note>
          <note type="speaker">
            Anf. 267 MONICA GREEN (S) replik:
          </note>
          <note>
            Fru talman! Nu frågade jag inte om det. Jag frågade om Katarina
            Brännström tycker att det är bra att ni har övervältrat kostnader
            på kommunerna eftersom socialbidragskostnaderna har ökat så mycket.
          </note>
          <note>
            Katarina Brännström påstår att hon har hittat på ROT. Jag kanske
            ska påpeka att det var vi socialdemokrater som införde det. Men
            vi tycker att det ska användas rätt, det vill säga att när det
            behövs ska man gasa med ROT och när det inte behövs ska man inte
            använda det.
          </note>
          <note>
            Min fråga kvarstår. Ni övervältrar kostnader på kommunerna så
            att välfärden inte fungerar. Tycker Katarina Brännström att det
            är bra?
          </note>
          <note type="speaker">
            Anf. 268 KATARINA BRÄNNSTRÖM (M) replik:
          </note>
          <note>
            Fru talman! Jag tycker att det är bra att välfärden har fått
            så mycket mer pengar som man har nu i den kommunala sektorn. Jag
            tycker att det är bra att det är fler som jobbar där. Jag tycker
            att det är bra att kommunerna har god ekonomi.
          </note>
          <note>
            Naturligtvis är det trist att socialbidragskostnaderna ökar i
            vissa kommuner. Men där har de en hemläxa att göra när det gäller
            hur man jobbar med detta. Detta är inte någon plötslig trend.
            Det har gått upp och ned under årtionden, kan jag berätta för
            Monica Green. Högst var socialbidragen kring 2000, under en högkonjunktur.
          </note>
          <note type="speaker">
            Anf. 269 LARS JOHANSSON (S) replik:
          </note>
          <note>
            Fru talman! Jag lyssnade på Katarina Brännström, som talar om
            att det har skapats 200 000 nya jobb. Jag har hört det många gånger
            nu.
          </note>
          <note>
            Därför har jag tittat på vad som egentligen har hänt sedan valet
            2006. Befolkningen i Sverige har ökat med 500 000. Mot bakgrund
            av den utvecklingen är det inte särskilt märkvärdigt att det har
            kommit 200 000 nya jobb.
          </note>
          <note>
            Men det finns en annan sak som är intressant att titta på. Vi
            hade nämligen en ökning av sysselsättningen under 2005, 2006 och
            2007 med 200 000–300 000 jobb. Det var en eftersläpning efter
            det att vi fick en borgerlig regering som gjorde att sysselsättningen
            ökade under 2007 fram till halvårsskiftet 2008. Anders Borg sade
            nämligen när han blev finansminister att det skulle ta två år
            innan den borgerliga politiken fick genomslag. Den sysselsättningsökning
            som ni skryter med är därför bara 100 000.
          </note>
          <note type="speaker">
            Anf. 270 KATARINA BRÄNNSTRÖM (M) replik:
          </note>
          <note>
            Fru talman! Lars Johansson säger att det har kommit en halv miljon
            människor till Sverige, eller att befolkningen har ökat med så
            många. Många har kommit till Sverige, och det är klart att de
            många gånger har svårt att hitta ett jobb som det första de gör
            – särskilt i en djup lågkonjunktur.
          </note>
          <note>
            Det intressanta är att sysselsättningen är högre nu än 2006.
            År 2006 var det högkonjunktur i Sverige. Från 2008 och framåt
            har det varit lågkonjunktur. Sysselsättningen är fortfarande högre
            i Sverige nu. Jag förstår inte – skulle det vara socialdemokratisk
            politik för sju åtta år sedan som har gjort det? Det känns lite
            konstigt.
          </note>
          <note type="speaker">
            Anf. 271 LARS JOHANSSON (S) replik:
          </note>
          <note>
            Fru talman! Jag försökte bara förklara för Katarina Brännström
            hur utvecklingen har sett ut och vad ni själva har sagt. Ni har
            sagt att er politik skulle slå igenom efter två år, och då har
            antalet nya jobb bara ökat med 100 000. Man måste titta på de
            andra siffrorna också. Sysselsättningen är inte högre i dag än
            2006. Det är tvärtom. Vi har en långtidsarbetslöshet som har tredubblats.
            Det är 400 000 människor som är öppet arbetslösa i dag.
          </note>
          <note type="speaker">
            Anf. 272 KATARINA BRÄNNSTRÖM (M) replik:
          </note>
          <note>
            Fru talman! Jag tror att Lars Johansson ska gå hem och läsa på.
            Vi pratar om andelen och antalet av arbetskraften som är sysselsatta,
            och den är högre nu än 2006. Det är bara att titta i statistiken.
            Bluffa inte och tricksa med siffrorna! Vi är stolta över att vi
            har klarat av detta trots så många år av lågkonjunktur. Det har
            vi gjort tack vare de reformer som regeringen och vi här tillsammans
            har skapat.
          </note>
          <note type="speaker">
            Anf. 273 MEERI WASBERG (S) replik:
          </note>
          <note>
            Fru talman! Det hade varit häpnadsväckande om den befolkningsökning
            som ändå har skett inte hade resulterat i att fler personer också
            fanns i arbetskraften och om dessa i stället skulle ha varit helt
            arbetslösa allihop. Det hade varit mycket häpnadsväckande.
          </note>
          <note>
            Man kan fundera på om Katarina Brännström menar att alla dessa
            200 000 befann sig i ett utanförskap innan de kom i arbete. Jag
            är inte så säker på det.
          </note>
          <note>
            Vi har hört från både Centerpartiet och Kristdemokraterna här
            att de funderar i termer av jobbpeng och konkurrensutsättning
            av Arbetsförmedlingen. Det är sant att regeringen har lastat på
            Arbetsförmedlingen en massa nya uppgifter och att personal och
            olika åtgärder inte alltid går hand i hand. Det är klart att det
            enligt min mening är möjligt att missköta ett arbete med arbetsmarknadspolitiken
            på det sättet att man lätt börjar skjuta på pianisten. Jag skulle
            gärna vilja höra Katarina Brännströms reflexioner när det gäller
            det utspel som kommer från Centerpartiet och Kristdemokraterna.
          </note>
          <note type="speaker">
            Anf. 274 KATARINA BRÄNNSTRÖM (M) replik:
          </note>
          <note>
            Fru talman! Regeringen, och där sitter alla vi fyra partier,
            har kommit överens om att vi ska göra en bred översyn av Arbetsförmedlingen.
            Det tycker jag är svar nog. Arbetsförmedlingen har en mycket tuff
            uppgift. De har fått fler uppgifter att sköta. Lågkonjunkturen
            gör det också mycket svårt för dem. Man ska självfallet ge dem
            rätt resurser och rätt verktyg för att de ska klara sin uppgift.
            Därför gör vi nu en bred översyn. Som olika partier kan vi naturligtvis
            ha olika förväntningar på var den ska landa, men vi får vänta
            och se hur förslagen ser ut. Jag är i alla fall beredd att vänta
            på det.
          </note>
          <note type="speaker">
            Anf. 275 MEERI WASBERG (S) replik:
          </note>
          <note>
            Fru talman! En bred översyn är svar nog. Det kan man verkligen
            fundera på. Man kan också fundera på hur den breda översynen ska
            se ut och vilket underlag den kommer att arbeta med.
          </note>
          <note>
            Jag undrar om Katarina Brännström skulle vilja vara så vänlig
            att i sin slutreplik också beskriva lite grann hur hon upplever
            att Moderaterna har tagit till vara sitt ansvar när det gäller
            att ge Arbetsförmedlingen förutsättningar att kunna göra ett bra
            arbete och skapa en väl fungerande arbetsmarknad.
          </note>
          <note type="speaker">
            Anf. 276 KATARINA BRÄNNSTRÖM (M) replik:
          </note>
          <note>
            Fru talman! Det brukar alltid talas om anslag och pengar när
            socialdemokrater och moderater pratar politik. Därför kan jag
            väl lyfta upp just den delen. Vi har sett till att Arbetsförmedlingen
            har haft mer pengar än vad de själva har gjort av med. Vi tog
            höjd för en hög arbetslöshet som aldrig inträffade i Sverige.
            Vi har gett dem de verktyg som de själva har bett om. Som moderat
            och företrädare för Alliansen tycker jag att man kan vara stolt
            över det, men vi är beredda att se över om det behövs någonting
            mer.
          </note>
          <note type="speaker">
            Anf. 277 ADNAN DIBRANI (S) replik:
          </note>
          <note>
            Fru talman! Jag ska sträcka fram en hand till Katarina Brännström.
            Jag ska hjälpa henne lite grann att räkna. Det finns en definition
            av statistik där man säger att det är lögn, förbannad lögn och
            statistik, nämligen sifferstricksande.
          </note>
          <note>
            Det är helt rätt att antalet sysselsatta i Sverige är högre än
            när ni tillträdde, men andelen är lägre. Det är därför vi har
            en högre arbetslöshet. Om vi pratar om antalet kan vi vara jätteglada,
            men antalet sysselsatta i Tyskland är 2,5 miljoner fler. Oj, då
            ligger vi långt bakom. Antalet sysselsatta i Norge är 180 000
            och hos oss är det 200 000. Norges befolkning är hälften så stor
            som vår. Då är andelen sysselsatta hos oss mycket lägre. Förstår
            du vad jag pratar om? Man kan siffertricksa hur mycket som helst,
            men verkligheten visar oss att arbetslösheten är högre och kommer
            så att förbli ett bra tag framöver med er politik.
          </note>
          <note type="speaker">
            Anf. 278 KATARINA BRÄNNSTRÖM (M) replik:
          </note>
          <note>
            Fru talman! Med de reformer vi har skapat, sänkt skatt på arbete,
            sänkta kostnader för att anställa, RUT och ROT, sänkt moms och
            annat, har vi stimulerat svensk ekonomi. Det är någonting som
            man nu säger att man vill efterlikna i Norge. Vi har gjort saker
            som aldrig tidigare har gjorts i Sverige. Vi har lyckats hålla
            sysselsättning, antalet jobb, bnp-tillväxt och vilka kurvor ni
            nästan vill uppe i Sverige genom våra reformer.
          </note>
          <note>
            Sedan har vi, som väldigt många andra länder, drabbats. Vi är
            beroende av vår export. Vi har drabbats av den globala krisen.
            Trots en djup lågkonjunktur ligger Sverige hyggligt bra till.
            Men vi säger också att vi inte är nöjda. Vi kommer att göra mer.
            Var så säker på det!
          </note>
          <note type="speaker">
            Anf. 279 ADNAN DIBRANI (S) replik:
          </note>
          <note>
            Fru talman! Ja, ni har gjort saker som aldrig har gjorts förut.
            Vi är väldigt tacksamma för att vi inte gick på det här skattesänkarracet.
            Låt mig påminna om att även Tyskland, Norge och alla andra länder
            runt omkring som vi brukar jämföra oss med har drabbats av en
            ekonomisk kris. Det är alltså inte bara Sverige som har gjort
            det.
          </note>
          <note>
            Verkligheten visar fortfarande att andelen är högre i dag än
            vad den var 2006. Vi har en högre arbetslöshet, och du står här
            och är otroligt nöjd och siffertricksar som vanligt, Katarina
            Brännström. Det är faktiskt tragiskt.
          </note>
          <note type="speaker">
            Anf. 280 KATARINA BRÄNNSTRÖM (M) replik:
          </note>
          <note>
            Fru talman! Trots vår skattesänkarpolitik, som nyss nämndes av
            Adnan Dibrani, har skatteintäkterna i Sverige ökat med 40 miljarder.
            Kommunsektorn har aldrig fått mer pengar än nu. Hela välfärden
            har aldrig fått mer pengar än nu. Det går väldigt bra trots skattesänkarpolitiken
            och trots att vi har satsat väldigt mycket på att få människor
            i arbete.
          </note>
          <note>
            Jag är stolt över det vi har gjort i en mycket svår tid, och
            jag längtar efter att vi ska få fortsätta att regera i goda tider.
          </note>
          <note type="speaker">
            Anf. 281 THOMAS STRAND (S) replik:
          </note>
          <note>
            Fru talman! När jag lyssnade på Katarina Brännström tänkte jag
            på verkligheten. Vi har en mycket högre arbetslöshet i dag än
            2006, vi har en tredubbling av långtidsarbetslösheten, vi har
            en dramatiskt hög ungdomsarbetslöshet och vi har skenande socialbidrag.
            Är det inte så att verkligheten punkterar din verbala luftballong,
            Katarina Brännström?
          </note>
          <note>
            Ett annat uttalande som jag studsade inför var att Katarina Brännström
            sade att det inte hjälper att bara sätta folk i skolbänken. Det
            är ett ganska häpnadsväckande uttalande. All forskning visar att
            vi behöver utbildning, mer utbildning och ännu mer utbildning.
            Men att du tonar ned vikten av utbildning beror kanske på att
            ni har en misslyckad skolpolitik. Det är just utbildning, mer
            utbildning och ännu mer utbildning som vi behöver som en kraftfull
            åtgärd för att komma åt arbetslösheten.
          </note>
          <note type="speaker">
            Anf. 282 KATARINA BRÄNNSTRÖM (M) replik:
          </note>
          <note>
            Fru talman! Jag tycker också att vi ska jämföra oss internationellt
            när det gäller långtidsarbetslösheten. Långtidsarbetslösheten
            i Sverige är bland de lägsta i Europa. Det ingen som vill att
            någon ska vara långtidsarbetslös, men det är så vi måste mäta
            när det är svåra tider.
          </note>
          <note>
            Det är självklart jättebra att människor utbildar sig. Därför
            är jag glad att kunna säga att antalet studenter på högskolan
            är högre nu än 2006. Det var 283 000 då, och det blir 300 000
            nu vid årsskiftet. Lärartätheten är högre nu, och bättre än OECD-genomsnittet.
            Jag tycker att det är ganska goda mått när vi pratar om utbildning
            och skola. Jag föraktar aldrig utbildning, men jag säger att utbildning
            inte ger de nya jobben. För det krävs det lite till.
          </note>
          <note type="speaker">
            Anf. 283 THOMAS STRAND (S) replik:
          </note>
          <note>
            Fru talman! Jag skulle vilja säga att vi har en misslyckad skolpolitik.
            Trots era sju år vid makten fortsätter kunskapsresultaten att
            minska. Vi har fler ungdomar som inte blir behöriga till gymnasieprogram
            trots er politik. När det gäller högskolan har vi fler ungdomar
            i dag, och andelen platser på högskolan har blivit färre. Vi hade
            471 platser på 1 000 ungdomar 2006. I dag har vi 377 platser på
            1 000 ungdomar. Det behövs fler platser. Det vädjar lärosäten
            om, men ni säger nej.
          </note>
          <note type="speaker">
            Anf. 284 KATARINA BRÄNNSTRÖM (M) replik:
          </note>
          <note>
            Fru talman! När det gäller skolan har vi gjort en av de största
            reformerna sedan 1800-talet, då skolan blev vad den är i dag.
            Reformerna slår tyvärr inte igenom på en gång så att det syns
            i resultatet.
          </note>
          <note>
            Med det nya vi har gjort förväntar vi oss betydligt högre resultat
            i fortsättningen. Det är något mer än vad ni mäktade med under
            alla era år vid regeringsmakten. Jag är stolt över den skola vi
            vill skapa, men det tar lite tid att komma fram till den.
          </note>
          <note type="speaker">
            Anf. 285 HELENA LINDAHL (C):
          </note>
          <note>
            Fru talman! För ovanlighetens skull är Norrland i fokus på ledarsidor,
            i tidnings- och debattartiklar och runt många köksbord. I Norrland
            jobbar tusentals människor med att producera järnmalm till broar,
            järnvägsräls och byggnader över hela världen. De flesta förstår
            att en växande gruvnäring kan vända avveckling till utveckling.
            Det påverkar lokalsamhällen genom nya företag och fler jobb.
          </note>
          <note>
            Tyvärr saknar debatten både nyans och rimlig samtalston. Ett
            vanligt påstående är att gruvnäringen inte bidrar till statskassan.
            Under 2011 uppgick statens intäkter från gruvnäringen i form av
            utdelning, skatter och avgifter till drygt 12 miljarder kronor.
            Påståendet är alltså inte sant. Det är i runda tal en tredjedel
            av vad vi lägger på högre utbildning och forskning. Utöver de
            direkta intäkterna till statskassan köper gruvbolagen tjänster
            till stora belopp från entreprenörer och underleverantörer.
          </note>
          <note>
            Nästan 6 000 personer är sysselsatta inom gruvnäringen, och vi
            vet från forskning att ett arbetstillfälle inom gruvnäringen genererar
            ett till två nya jobb i det omgivande samhället. Det påstås ibland
            att utländska bolag tillåts komma till Sverige för att utvinna
            våra mineraltillgångar och föra vinsterna ur landet. Det är inte
            sant. Vår lagstiftning säger att företag som bedriver näringsverksamhet
            i Sverige ska betala bolagsskatt precis som alla andra företag
            i Sverige, oavsett vilken nationalitet ägarna har.
          </note>
          <note>
            14 av 16 gruvbolag i Sverige är att beteckna som svenska, och
            alla 16 betalar skatt i Sverige. De företag som verkar i Sverige
            ska naturligtvis följa vår lagstiftning där till exempel miljölagstiftningen
            är en av världens tuffaste. Gruvdrift kan dock tyvärr, precis
            som annan industriell verksamhet, råka ut för olyckor och oförutsedda
            händelser som medför påverkan på miljön och omgivningarna. Det
            är helt oacceptabelt. Det får bara inte gå fel.
          </note>
          <note>
            De fall som har debatterats i medierna handlar om två gruvor
            från mitt hemlän Västerbotten. De har gått i konkurs och företagen
            har inte fonderat tillräckligt med medel för återställning. De
            två aktuella fallen fick sina miljötillstånd enligt den äldre
            miljölagstiftningen där regelverket inte var tillräckligt tydligt.
            Det var därför detta ändrades. Det är nu åtgärdat i lagstiftningen
            och gruvföretag liksom andra företag som beviljas miljötillstånd
            ska ställa betydande belopp i säkerhet.
          </note>
          <note>
            Jag vill bemöta påståendet om att rennäring och gruvnäring inte
            kan existera sida vid sida. Samerna har en särställning som urfolk.
            Deras rättigheter ska respekteras, och deras kultur ska bevaras.
            Gruvnäringen tar ungefär en halv promille av Sveriges yta i anspråk.
            Renbetesområdet omfattar halva vårt land. Jag är fullt övertygad
            om att det går att hitta samförståndslösningar och villkor som
            gör att gruvnäringens påverkan på rennäringen kan hållas på en
            acceptabel nivå.
          </note>
          <note>
            Men, vänner, det som får mitt blod att svalla är när demonstranter
            från olika håll i Sverige kommer till exempelvis Kallak utanför
            Jokkmokk och demonstrerar utan att egentligen bry sig om att det
            finns människor som inget annat vill än att bo och leva i dessa
            områden. Lokalbefolkningen vill ha ett jobb att gå till och vill
            att bygden ska utvecklas. Självklart förstår jag att miljöfrågan
            är viktig. Att gräva av vägen eller binda fast sig i träd med
            ett surdegsbröd i handen hjälper dock inte alla människor som
            bor där.
          </note>
          <note>
            Jag har en bekant som för en tid sedan mötte en del av demonstranterna
            i Kallak. Han frågade dem om de hade någon annan idé för hur man
            ska skapa jobb i trakterna om man nu inte ska ha någon gruvnäring.
            Det kunde de inte, eller också ville de inte, svara på.
          </note>
          <note>
            Studenterna från städer i Mellansverige åker hem till sig och
            har då glömt dessa invånares kamp för en framtid som de vill ha
            i norra Sveriges inland. Detta gör mig upprörd. Alla människor
            kan inte leva på att sälja rökt röding eller vara naturguider.
            Proffsdemonstranterna har inget vidvinkelseende. Det tycker jag
            är tragiskt.
          </note>
          <note>
            Norra Sverige och landsbygden är inget museum för uttråkade stadsbor
            som har behov av rekreation. Det är lokalsamhällen som vill leva
            och utvecklas med jobb, tillväxt, välfärd och service.
          </note>
          <note type="speaker">
            Anf. 286 SVEN-ERIK BUCHT (S) replik:
          </note>
          <note>
            Fru talman! Helena Lindahl tar upp en viktig näring, gruvindustrin,
            som har en årlig omsättning på över 100 miljarder i vårt land
            och som till stor del bidrar till våra exportframgångar. Vi måste
            dock komma ihåg att alla de miljarder som Helena nämnde att gruvnäringen
            drar in i stort sett kommer från LKAB. Det var den gruvan som
            Nils G Åsling, i den centerledda regeringen, en gång i tiden ville
            lägga ned. Det var ju tur att man inte hann med det.
          </note>
          <note>
            Helena Lindahl berörde inte den tuffa situation som många av
            småkommunerna hamnar i när en gruva, som inte har investeringsmedel,
            etablerar sig. Jag ställde frågan till Anders Ahlgren tidigare
            men fick inget svar. Man tillför nu 1 miljard, 1 000 miljoner,
            till skatteutjämningssystemet och delar ut dem till landets tio
            rikaste moderatstödda kommuner. Hur kommer det sig att Centern
            bejakar det?
          </note>
          <note type="speaker">
            Anf. 287 HELENA LINDAHL (C) replik:
          </note>
          <note>
            Fru talman! Jag tror att de flesta kommuner har fått det bättre
            med det nya utjämningssystemet, men det finns också vissa förlorare.
            Det medger jag. När det gäller skatteutjämningssystemet finns
            det också diskussioner om att Norrland hellre vill vara givare
            än bidragstagare. Jag tror att herr Bucht också har hört den diskussionen
            förut. Därför har bland annat Centerpartiet diskuterat på sin
            stämma om man eventuellt också ska införa fastighetsskatten i
            kommuner och regioner när det gäller vattenkraftsanläggningar
            och andra elproducerande anläggningar. Personligen hade jag velat
            gå ett steg längre, men man får inte alltid som vill. Man får
            fortsätta kämpa.
          </note>
          <note>
            Som svar på din fråga tycker jag generellt att det kommunala
            utjämningssystemet är ett rättvist system. Jag ser inte hur vi
            skulle kunna göra det annorlunda.
          </note>
          <note type="speaker">
            Anf. 288 SVEN-ERIK BUCHT (S) replik:
          </note>
          <note>
            Fru talman! Att Moderaterna ger 1 000 miljoner till de tio rikaste
            kommunerna kan man förstå. De lever ju under devisen: Till dem
            som har skall det vara givet. Att Centerpartiet, som en gång i
            tiden tillsammans med Socialdemokraterna drev igenom skatteutjämningssystemet
            för att det ska vara någorlunda möjligt för de små kommunerna
            runt om i landet att överleva, sviker och ställer upp på detta
            är mycket märkligt.
          </note>
          <note type="speaker">
            Anf. 289 HELENA LINDAHL (C) replik:
          </note>
          <note>
            Fru talman! Jag vill hellre se till de flesta kommuner och många
            mindre kommuner som faktiskt har fått det mycket bättre. Jag vet
            inte varför Sven-Erik Bucht vill fokusera på endast tio kommuner.
            Vi har en hel del andra kommuner. När det gäller Norrbotten och
            Västerbotten har de flesta av våra kommuner fått ett tillskott,
            vilket jag tycker är bra. Jag tycker att man även kan fokusera
            på den biten.
          </note>
          <note type="speaker">
            Anf. 290 LEIF PETTERSSON (S) replik:
          </note>
          <note>
            Fru talman! Låt mig säga något kort i anslutning till det som
            Sven-Erik sade. Man har plockat fram en särskild miljard till
            de tio rikaste kommunerna, och det är det som stör oss. Men det
            var inte det jag tänkt ta upp i min replik.
          </note>
          <note>
            Jag var ute på en hel del företagsbesök förra veckan. Jag var
            hos små företag i små kommuner, framför allt i Överkalix och Övertorneå.
            Samtliga företagare förde fram ett gemensamt problem, och det
            var kapitalförsörjningen. Regeringen har ju sjösatt det som kallas
            Inlandsinnovation, vilket skulle lösa det problemet. De har aldrig
            märkt av det. Det har inte hänt någonting vad gäller dessa företag.
          </note>
          <note>
            De hade också ett annat problem, nämligen att få ut nya, innovativa
            produkter på marknaden. Därför funderar jag lite grann på vad
            det är som gör att regeringen inte gör någonting åt dessa frågor.
          </note>
          <note type="speaker">
            Anf. 291 HELENA LINDAHL (C) replik:
          </note>
          <note>
            Fru talman! Jag skulle nog säga att Leif Pettersson är djupt
            orättvis när han säger att regeringen inte gör någonting i de
            här frågorna. Till att börja med har Norrlands inland aldrig tidigare
            sett röken av 2 miljarder från staten när det gällt riskkapital.
            Det tycker jag är någonting att verkligen fokusera på. Sedan finns
            Norrlandsfonden och nu också möjlighet till investeraravdrag.
            Det finns alltså möjligheter.
          </note>
          <note>
            När jag åkt runt till företag har jag märkt att många inte känner
            till vilka möjligheter som finns. Det kan vara en del av problemet.
            Jag vet inte exakt vilken typ av diskussioner som fördes men att
            det skulle saknas riskkapital i Norrland är inte riktigt sant.
          </note>
          <note type="speaker">
            Anf. 292 LEIF PETTERSSON (S) replik:
          </note>
          <note>
            Fru talman! Jo, det är sant. De företagen jag besökte klarade
            inte sin kapitalförsörjning. Inlandsinnovation, javisst, det finns,
            men de får ingen hjälp därifrån, säger de. Det går inte att få
            eftersom de exempelvis inte kan uppföra en byggnad på de ställena.
            De måste lita till det som redan finns, gamla televerksbyggnader
            och liknande. Det är sådant som de får lita till.
          </note>
          <note>
            Ingen av företagarna nämnde någonting om att skatterna skulle
            vara ett problem. Det tycker jag är ganska talande för regeringens
            politik.
          </note>
          <note type="speaker">
            Anf. 293 HELENA LINDAHL (C) replik:
          </note>
          <note>
            Fru talman! Jag kan hålla med Leif Pettersson om att man sällan
            får banklån när det till exempel gäller byggnader, tillbyggnationer
            eller annat, eftersom värdet på fastigheten sjunker till kanske
            hälften när det är byggt. Det förstår jag är ett reellt problem.
            När det gäller riskkapitalfonderna är de nog mer fokuserade på
            innovativa satsningar än på fysiska byggnader.
          </note>
          <note>
            Jag hade velat ställa en fråga om gruvorna, men jag hann inte.
            Det var lite synd, för det var mitt huvudfokus i den här debatten.
          </note>
          <note type="speaker">
            Anf. 294 LARS JOHANSSON (S) replik:
          </note>
          <note>
            Fru talman! Helena Lindahl talar sig varm för gruvnäringen. Jag
            kan mycket väl ställa mig bakom det. Vi har från Socialdemokraternas
            sida jobbat för att få ett särskilt strategiprogram för gruvnäringen.
          </note>
          <note>
            Jag har noterat att för att klara den expansion som är på gång
            är en av de viktigaste frågorna för kommunerna – i Bergslagen,
            Västerbotten, Norrbotten – bostadsförsörjningsfrågan. Den är oerhört
            väsentlig. Det handlar om små kommuner med litet kapital. De har
            inte råd att själva gå in med kapital till bostadsförsörjningen,
            och möjligheten att få företag, fastighetsföretag och andra att
            bygga bostäder är mycket små.
          </note>
          <note>
            Här behövs gemensamma insatser i form av kapital till bostadsförsörjningen.
            Vad vill Helena Lindahl göra på det området?
          </note>
          <note type="speaker">
            Anf. 295 HELENA LINDAHL (C) replik:
          </note>
          <note>
            Fru talman! Jag har en kollega i Storumans kommun som ser med
            tillförsikt fram emot en eventuell gruvetablering i Rönnbäcken,
            som varit omdebatterad. Bland annat har regeringen något som heter
            Attraktionskraft Sverige, och kommunen har kontaktat regeringsrepresentanter
            för att hitta olika medel och kunna attrahera människor. Bostadsproblemet
            är en sak, men för att folk ska vilja bosätta sig och verka på
            en ort finns det fler saker som måste vara attraktiva. Annars
            blir det lätt fly in–fly out. Det hjälper inte med enbart bostäder
            utan det måste finnas någonting attraktivt i området.
          </note>
          <note>
            Jag vill passa på att ställa en kort fråga om gruvnäringen. I
            gruvdebatten som var för ett par veckor sedan talade Vänsterpartiet
            om att de ville ha 10 procent i gruvskatt, Miljöpartiet tror jag
            talade om 5 procent i gruvskatt, och det talades också om en miljöfond.
            Socialdemokraterna sade inte speciellt mycket, utan jag upplevde
            att de mer låg som gäddor i vassen och väntade på att fatta beslut.
            Därför undrar jag: Vill Socialdemokraterna ha gruvor om vi får
            en eventuell rödgrön regering?
          </note>
          <note type="speaker">
            Anf. 296 LARS JOHANSSON (S) replik:
          </note>
          <note>
            Fru talman! Självklart ska vi ha gruvor. Vi har varit tillskyndare
            av ett särskilt strategiprogram som riksdagen skulle kunna fatta
            beslut om, men regeringen har avstått från den möjligheten. Regeringen
            vill inte diskutera med Socialdemokraterna hur vi skulle kunna
            utveckla gruvindustrin i Sverige.
          </note>
          <note>
            Åter till frågan. Varför lägger Centerpartiet inte fram förslag
            om hur gruvkommunerna skulle kunna klara bostadsförsörjningen?
            Det handlar självfallet även om annan kommunal service. Varför
            inte använda den miljard som ni plötsligt hittade i skatteutjämningen
            till att stötta dessa kommuner? Det hade varit ett konkret exempel
            på politik när man vill någonting.
          </note>
          <note type="speaker">
            Anf. 297 HELENA LINDAHL (C) replik:
          </note>
          <note>
            Fru talman! I mineralstrategin har bland annat Boverket fått
            i uppdrag att se över problematiken kring just bostadsförsörjningen.
            Det är något som ligger på myndigheten att ta fram. Vi får väl
            se vad de kommer fram till.
          </note>
          <note>
            Fortfarande tycker jag inte att Lars Johansson svarade på min
            fråga. Det är ju något olika gruvpolitik som de tre rödgröna partierna
            för fram, och min oro gäller den framtida gruvpolitiken i Sverige
            om vi skulle få en rödgrön regering.
          </note>
          <note type="speaker">
            Anf. 298 KATARINA KÖHLER (S) replik:
          </note>
          <note>
            Fru talman! Frågorna som Lars ställde är oerhört viktiga, och
            jag tycker inte att vi fick några jättebra svar.
          </note>
          <note>
            Jag vill ställa en annan fråga som vi två resonerat om många
            gånger. Det gäller Norrbotniabanan. Helena Lindahl har hela tiden
            i riksdagen sagt att den är oerhört viktig och talat för den i
            sitt hemlän. Men vi har inte sett mycket verkstad, om man säger
            så.
          </note>
          <note>
            Jag vill helt enkelt fråga Helena Lindahl: Vad gör Centerpartiet
            som en del av regeringen i den frågan? Hur går ni vidare när det
            gäller Norrbotniabanan?
          </note>
          <note type="speaker">
            Anf. 299 HELENA LINDAHL (C) replik:
          </note>
          <note>
            Fru talman! Jag ska vara ärlig mot dig, Katarina Köhler, och
            säga att när jag kom in i riksdagen trodde jag nog att det skulle
            gå fortare att få till stånd Norrbotniabanan, men jag har förstått,
            oavsett regeringskonstellation, att sådana stora satsningar –
            i det här fallet 25 miljarder – tar tid. Centerpartiet vill ha
            Norrbotniabanan, och den som följde Centerpartiets stämma för
            några veckor sedan kunde se att stämman fattade beslut om att
            Norrbotniabanan ska byggas i dess helhet. Jag tycker att det är
            skönt att ha ett sådant stämmobeslut i ryggen. Sedan måste man
            få med fler partier på vagnen, eller på tåget i det här fallet.
          </note>
          <note type="speaker">
            Anf. 300 KATARINA KÖHLER (S) replik:
          </note>
          <note>
            Fru talman! Det är här det blir intressant. Centern som parti
            har sagt att man står bakom ett byggande av Norrbotniabanan. Men
            Centern är en del av alliansregeringen, och vi har inte sett Centern
            agera i frågan här i riksdagen. Det blir ett rätt magert beslut
            om man inte samtidigt arbetar för det i regeringssammanhang, och
            det har vi inte sett någonting av. Helena Lindahl får gärna utveckla
            hur man jobbar med frågan.
          </note>
          <note type="speaker">
            Anf. 301 HELENA LINDAHL (C) replik:
          </note>
          <note>
            Fru talman! Även om inte allt syns i medierna innebär det inte
            att Centerpartiet ligger platt när det gäller regeringsförhandlingar.
            Vi kommer att fortsätta att kämpa för Norrbotniabanan. Det har
            Katarina Köhler mitt ord på.
          </note>
          <note>
            Det som oroar mig lite grann är inte vad Katarina Köhler och
            hennes partikamrater från Västerbotten och Norrbotten vill utan
            vad Socialdemokraterna nationellt vill. Den satsning på Norrbotniabanan
            som vi nu kan se gäller nio kilometer från Umeå till Dovamyrans
            industriområde. Med den takten skulle det ta 200 år att få färdig
            Norrbotniabanan. Det är upp till Socialdemokraterna att bevisa
            att man vill ha hela banan.
          </note>
          <note type="speaker">
            Anf. 302 LARS JOHANSSON (S):
          </note>
          <note>
            Fru talman! För oss socialdemokrater är självklart en av de viktigaste
            politiska frågor vi har att arbeta med att jobben ska bli fler.
            Men det ska vara riktiga jobb, som bygger på kollektivavtal och
            arbetsgivare som betalar sociala avgifter och skatter. Inom ett
            antal branscher har vi dock kunnat åse hur utvecklingen gått starkt
            utför på senare tid. Det gäller byggbranschen och inte minst transportbranschen.
            Jag ska just nu koncentrera mig på transportbranschen, eftersom
            vi från Socialdemokraternas sida har väckt en motion med 22 olika
            krav om hur vi skulle kunna skapa socialt hållbara transporter
            och främja seriösa åkeriföretag.
          </note>
          <note>
            Vår utgångspunkt är att lastbilstransporter är nödvändiga för
            att samhället ska fungera. Men det måste ske genom att vi får
            stopp på de oseriösa företag som utnyttjar arbetskraft genom falskt
            egenföretagande och lönedumpning och hotar en seriös bransch där
            det finns riktiga jobb och avtalsenliga löner. Detta skapar också
            en snedvridning av konkurrensen för seriösa företag som följer
            kollektivavtal och betalar skatter och sociala avgifter. Det minskar
            också samhällets möjligheter att förbättra trafiksäkerheten och
            våra ansträngningar för att transportnäringen ska minska sin klimatpåverkan.
          </note>
          <note>
            Det går fort utför nu, samtidigt som den moderatstyrda regeringen
            i Sverige gör väldigt lite för att stödja de seriösa företagen.
            Passiviteten visar sig tydligt i årets budget, och regeringens
            propositionslista innehåller ingenting som kan stärka de seriösa
            åkeriföretagen. Det är därför vi har väckt den här motionen. Den
            innehåller ett antal punkter som jag kort ska gå igenom.
          </note>
          <note>
            En av de viktigaste frågorna just nu är att vi har väldigt mycket
            illegal inrikestrafik i Sverige, framför allt i södra och västra
            Sverige. Seriösa åkeriföretag slås ut av denna illegala inrikestrafik.
            Det handlar om så kallad cabotagetrafik. Cabotagereglerna innebär
            att man får utföra tre inrikestransporter under maximalt sju dagar.
            Det är det som ska gälla, men det gäller inte. Man utnyttjar möjligheterna
            att ha inrikestrafik eller inrikestransport i stor omfattning
            i Sverige. Det här slår ut de svenska åkeriföretagen.
          </note>
          <note>
            Det är regeringens skyldighet att se till att dessa regler fungerar.
            Eftersom regeringen inte har gjort det menar vi att man bör tillskriva
            EU och begära en tillfällig timeout för cabotagetransporterna
            i Sverige tills regeringen har tagit kontroll över situationen.
            Dagens situation kan helt enkelt inte få fortsätta. När vi för
            samtal med företagen inom transportnäringen om situationen uttrycker
            de en oerhörd oro över utvecklingen framöver. Det finns många
            transportjobb i Sverige. Vi har många industrier och företag som
            behöver transporter, men vi vill att det ska ske på sjysta villkor.
          </note>
          <note>
            Företag fuskar genom att anlita personal utan kollektivavtal
            och tillämpa andra liknande anställningsvillkor. Man dumpar löner
            och sociala villkor och skapar en form av slavliknande kontrakt
            för väldigt många människor. Därför vill vi att man inom åkeribranschen
            ska ställa krav på att det ska vara fasta anställningar. Vi ser
            det som den enda möjligheten att komma till rätta med oseriösa
            bemanningsföretag och falska egenföretagare som inte har egna
            lastbilar.
          </note>
          <note>
            Vi vill också rikta en väldigt tydlig uppmaning till alla som
            beställer transporter – privata företag, kommuner, staten, Postnord
            och liknande – att de vid sin upphandling av transporter ska ta
            reda på vad det är för transportföretag de använder sig av, vilka
            avtalsenliga villkor som gäller och om man betalar skatter och
            sociala avgifter. Vi menar att även speditörerna självklart ska
            omfattas och att Transportstyrelsen, som är en statlig myndighet,
            på sin hemsida ska kunna beskriva vad en lastbilstransport kostar
            per mil som en utgångspunkt för beställning. Detta är någonting
            som regeringen över huvud taget inte har brytt sig om, vilket
            är oerhört allvarligt med tanke på den utveckling vi haft och
            har.
          </note>
          <note>
            Ytterligare ett område där vi menar att staten och regeringen
            har ett stort ansvar handlar om att se till att polisen har muskler,
            så att den kan stoppa och beslagta trafikfarliga fordon eller
            hålla dem i kvarstad. Det ska gälla när man inte betalar böter.
            Polisen ska kunna ta registreringsskyltar eller klampa fordon,
            det vill säga hålla fast dem, om man inte betalar sina bötesbelopp.
            Man ska heller inte kunna köra vidare om fordonet inte är trafiksäkert.
          </note>
          <note>
            Det finns en lång rad punkter som vi tycker är oerhört väsentliga
            för att vi ska kunna få en seriös verksamhet i transportnäringen.
            På det här området behövs en ny politik som tar itu med både lönedumpning
            och illojal konkurrens och satsar på sjysta villkor i hela transportbranschen.
            Det är så man utvecklar den svenska välfärdsmodellen.
          </note>
          <note type="speaker">
            Anf. 303 LARS HJÄLMERED (M) replik:
          </note>
          <note>
            Fru talman! Lars Johansson beskriver problem i transportsektorn.
            Jag skulle vilja vidga diskussionen och ta upp en fråga kopplad
            till transportsektorn i stort. Denna sektor är väldigt viktig
            för svenska företag. Vi är ett handelsberoende land. Svensk ekonomi
            är i mycket stor utsträckning kopplad till handel med andra länder.
            Vi är båda göteborgare och känner till vikten av Göteborgs hamn,
            inte som ett lokalt intresse utan som ett nationellt sådant. Jag
            vill ta upp frågan om kommunal medfinansiering för infrastruktursatsningar
            kopplade till hamnverksamhet. Detta används ibland för vägar och
            järnvägar när det är befogat och samhällsekonomiskt lönsamt. Det
            finns ett antal fall i Sverige, som slussarna i Södertälje och
            pågående fall i Göteborg med muddring och sådant. Då undrar jag
            bara: Vad är problemet med att kommunala aktörer kan vara med
            och finansiera sådana viktiga infrastruktursatsningar när det
            är samhällsekonomiskt lönsamt och befogat?
          </note>
          <note type="speaker">
            Anf. 304 LARS JOHANSSON (S) replik:
          </note>
          <note>
            Fru talman! Vi har en tydlig principiell hållning om att Sjöfartsverket
            tar in farledsavgifter för att finansiera de kostnader som har
            att göra med farleder. Då ska de naturligtvis se till att de har
            resurser, så att de kan göra de farledsinvesteringar som fordras.
            Kommunerna har å sin sida ansvaret för kajerna, hamnbassängen
            och den muddring som sker där. Det finns ett tydligt kommunalt
            ansvar för den delen av infrastrukturen. Sedan finns det ett tydligt
            statligt ansvar med särskilda intäkter. Det ansvaret har man klarat
            ända till nu. Min motfråga är: Varför ser ni inte till att Sjöfartsverket
            har tillräckligt med resurser, så att de klarar att finansiera
            infrastrukturen när det gäller farleder?
          </note>
          <note type="speaker">
            Anf. 305 LARS HJÄLMERED (M) replik:
          </note>
          <note>
            Fru talman! Infrastrukturbudgeten är väldigt omfattande, och
            det finns många projekt för underhåll och nya investeringar. Sjöfarten
            är naturligtvis mycket betydelsefull. Vi kan till exempel lokalt
            hemma i Göteborg se vikten av att komma i gång med fortsatt muddring
            för att kunna ta emot större fartyg i framtiden. Det är naturligt
            att i det fallet Europeiska unionen tillsammans med hamnen och
            staten kan vara med och investera. Med rimliga och tydliga kriterier
            är det befogat att kommunen ska kunna vara med och bidra till
            sådant. Jag har svårt att se problemet.
          </note>
          <note type="speaker">
            Anf. 306 LARS JOHANSSON (S) replik:
          </note>
          <note>
            Fru talman! Hamnbolaget i Göteborgs hamn har oerhört framgångsrikt
            investerat miljarder i kajanläggningar och hamnbassäng samt i
            terminaler och liknande för att få över mer och mer av godset
            på järnväg. Staten ska nu stå för en liten del av infrastrukturen.
            Det är för mig oerhört förvånande att staten inte kan ta sin del
            av ansvaret utan vältrar över det på kommunerna. En hel del av
            den budget som ligger för infrastrukturen i Sverige fram till
            2025 är pengar som man räknar med att kommunerna ska stå för.
          </note>
          <note type="speaker">
            Anf. 307 CHRISTER AKEJ (M):
          </note>
          <note>
            Herr talman! Vi har nu allmänpolitisk debatt, och jag tänker
            tala kring landsbygden och landsbygdspolitik, som ligger mig varmt
            om hjärtat. Jag är själv född på den österlenska landsbygden och
            har bott där i hela mitt liv.
          </note>
          <note>
            Vi har i dag en situation i landet där ett antal kommuner årligen
            växer och får fler invånare, och många av dessa har dessutom en
            kraftig tillväxt. Sedan har vi ett antal kommuner som årligen
            tappar befolkning. Det är i runda tal lika många kommuner av vartdera
            slaget. Fortsätter denna utveckling kommer ett antal kommuner
            att inom en icke avlägsen framtid ha svårt att klara att ge sina
            kvarvarande invånare den service de är berättigade till. Det är
            företrädesvis landsbygdskommuner som tappar i befolkningsunderlag.
            Detta är en utveckling som måste få sin diskussion. Det är ingen
            lätt fråga, och det är inte lätt att förändra.
          </note>
          <note>
            Det är en internationell trend att industrier och företag slås
            samman och centraliseras till större enheter, detta för att kunna
            vara mer lönsamma. Det krävs i dag mer avancerad teknik som kräver
            högre kompetens och större investeringar, vilket gör att framför
            allt produktionsindustrin måste koncentrera sin verksamhet. Det
            är svårt ur resurssynpunkt att driva detta småskaligt och ha verksamheterna
            spridda på flera platser. Vidare har de verksamheter som traditionellt
            varit stora på landsbygden, som jord- och skogsbruk, genomgått
            en omfattande mekanisering som drastiskt minskat behovet av arbetskraft.
          </note>
          <note>
            Herr talman! Det finns dock en hel del saker som går att göra
            för att uppmuntra och stimulera företagande på landsbygden. Vi
            måste ge ökade förutsättningar för att kunna bo, leva och verka
            på landsbygden. Det gäller att göra det enkelt och lönsamt att
            satsa på landsbygden.
          </note>
          <note>
            Boende bör kunna gå att göra mycket billigare på landsbygden,
            då rimligen tillgången till mark är större och därmed tomtpriserna
            lägre. Vidare bör det utifrån konkurrenssynpunkt gå att göra själva
            byggnationen till ett lägre pris. Det är också angeläget att regelverken
            anpassas mer utifrån förutsättningarna. Plan- och bygglagen måste
            kunna ge större möjligheter att friare bygga på landsbygden jämfört
            med i tätort. På landsbygden är det oftast längre mellan fastigheterna,
            och det uppstår inte alls samma störning mot grannar som i en
            tätort där fastigheterna ligger tätt.
          </note>
          <note>
            Strandskyddsreglerna är en annan lagstiftning som måste ses över.
            Dessa upplevs många gånger hindra utbyggnad och tillväxt på landsbygden.
            Självklart ska vi vara rädda om vår natur, som ofta är en av anledningarna
            till att många bosätter sig på landsbygden. Dock upplevs reglerna
            en aning stelbenta och överdrivna. Det finns mängder med små sjöar
            och små åar, som ibland till och med är uttorkade eller kulverterade,
            kring vilka det finns strandskydd. Det är stora områden som på
            detta sätt hindras från bebyggelse.
          </note>
          <note>
            Vidare är en nyckel till företagande på landsbygden att det finns
            god tillgång till välfungerande it-nät. Oavsett om man bedriver
            ett stort eller ett litet företag är det i dag nödvändigt med
            god tillgång till internettjänster.
          </note>
          <note>
            Herr talman! Det gäller att utforma lagstiftningen så att det
            är lätt att starta företag. Företagande måste uppmuntras, och
            i synnerhet småföretag. Skattelagstiftningen har här en avgörande
            betydelse. Likadant är det med de administrativa pålagorna, som
            ett mindre företag inte klarar att lösa om de är för omfattande.
          </note>
          <note>
            Transportsidan är en viktig faktor för näringar på landsbygden.
            Det gäller transporten av både folk och varor. På landsbygden
            finns inga alternativ till bilen och lastbilen. Där finns ingen
            utbyggd kollektivtrafik och inget järnvägsnät. Det kommer heller
            inte att inom en överskådlig framtid bli möjligt att bygga ut
            detta. Beskattningen av transporter måste därför ta hänsyn till
            detta. Det går inte att chockhöja bensin- och dieselpriset. Det
            slår direkt mot landsbygden, där man är tvingad att använda just
            bil och lastbil för sina transporter. Det går heller inte att
            straffbeskatta lastbilarna med en särskild lastbilsskatt. Dessa
            är en nödvändighet för företagen på landsbygden.
          </note>
          <note>
            För lantbruksföretagen, som är dominerande på landsbygden, är
            det viktigt att få konkurrera på lika villkor. Ofta har vi högre
            krav här i vårt land och beskattar företagen hårdare. Regeringen
            har då valt att ta bort handelsgödselskatten. Det är ett viktigt
            steg.
          </note>
          <note>
            Herr talman! Regeringen har också satsat på stöd till biogasproduktion.
            Biogasen är otvetydigt en energikälla för framtiden. På landsbygden
            finns en stor potential för framställning av biogas genom rötning
            av både gödsel och växtmaterial. Det finns också försök i bland
            annat södra Sverige med att lägga in mellangrödor som skördas
            tidigare och som då enbart används för biogasproduktion.
          </note>
          <note>
            Herr talman! En näringsgren som fått allt större intresse och
            engagemang på landsbygden är lokal öl- och vinproduktion. I takt
            med att klimatet ändras och temperaturen stiger blir det allt
            lämpligare att odla vin, åtminstone i södra Sverige. Det är en
            näring som dock har svårt att etablera sig då det inte är tillåtet
            med gårdsförsäljning, i motsats till vad som gäller i andra länder.
            Jag kan inte förstå motståndet mot detta och varför man inte ska
            kunna köpa en flaska öl eller vin direkt hos producenten. Många
            producenter besöks årligen av stora skaror turister som är intresserade
            av produktionen och då vill kunna köpa med sig en flaska av produkten,
            men det är förbjudet i vårt land. Det är ologiskt och hämmande.
          </note>
          <note>
            Som vi ser, herr talman, finns det många viktiga områden, där
            jag har berört en del, som är viktiga för att skapa en levande
            landsbygd. Möjligheterna är stora för ett aktivt företagande på
            landsbygden och att där skapa fler arbetstillfällen. Det som behövs
            är att ge förutsättningarna för detta. Det är min förhoppning
            att regeringen kan få arbeta vidare med detta och då även efter
            valet nästa år.
          </note>
          <note type="speaker">
            Anf. 308 GÖRAN LINDELL (C):
          </note>
          <note>
            Herr talman! Tillväxt och jobb är rubriken för denna debatt,
            och för Centerpartiet är ett samhälle i tillväxt och en arbetsmarknad
            i balans ett självklart och viktigt ideal att jobba för. Jag tänker
            ägna en liten stund åt de båda begreppen och förhoppningsvis kunna
            knyta ihop dem på slutet också.
          </note>
          <note>
            En på olika sätt hållbar tillväxt som når alla är Centerpartiets
            mål. Den ska vara ekonomiskt hållbar. Det innebär bland annat
            att staten måste ha en sund ekonomi med ordnade finanser och tillräckliga
            marginaler. Där missade till exempel Sverige grovt under 70- och
            80-tal och körde rejält i diket. Tillväxten ska också vara socialt
            hållbar. Människor som vill och kan ska ha möjlighet till jobb
            som de ser en mening i utan att slitas ut i förtid. Sist men inte
            minst ska tillväxten vara miljömässigt hållbar. De spår vi lämnar
            efter oss får inte hota möjligheten för framtiden vare sig för
            människan som art eller för jordklotet som helhet.
          </note>
          <note>
            Herr talman! Jobb har ett självklart egenvärde på många sätt
            för de allra flesta människor. Det är viktigt för att skapa mening
            och rutiner, och jobbet blir en del av ens identitet. Men än viktigare
            är förstås egentligen att hela vår välfärd bygger på att människan
            lever i ett samhälle där vi i ordnade former producerar det vi
            behöver och visar omsorg om varandra. Och ju fler människor i
            jobb, desto större möjlighet har vi att klara detta. Eller med
            en gammal, sliten liknelse: Ju större hela kakan är, desto större
            kan den bit bli som används till gemensam välfärd.
          </note>
          <note>
            För Centerpartiet är alltså det vi brukar kalla en jobbskaparpolitik
            också en viktig förutsättning för en hållbar tillväxt och välfärd
            i samhället, en politik som stärker företagsamhet och sysselsättning
            i hela landet. Regeringen lägger i budgeten för nästa år fram
            ett antal bra förslag som stärker en sådan linje, till exempel
            ytterligare sänkningar av kostnaderna för att anställa de unga
            samt lärlings- och introduktionsjobb. 2,3 miljarder satsas sammantaget
            för att minska småföretagens kostnader. Dessutom ska en snabbutredning
            se över det så kallade högkostnadsskyddet för sjuklönekostnader.
            Jag vill också framhålla de stora satsningarna på forskning och
            innovation med stora möjligheter för Sverige att göra framsteg
            inte minst inom miljöområdet. På området miljö och grön omställning
            kommer också flera bra förslag för att stimulera den som till
            exempel vill satsa på egenproducerad el eller biogasproduktion
            i Sydsverige.
          </note>
          <note>
            Men vi i Centerpartiet är absolut inte nöjda i meningen belåtna.
            Vi har långt kvar inom flera områden. Vi gläder oss åt den utredning
            som nu ska se över Arbetsförmedlingen på ett övergripande sätt.
            Det är ett område där vi sedan länge har velat se genomgripande
            tag. Centerpartiet är övertygade anhängare av linjen att arbetsmarknadens
            parter genom avtal själva ska hitta fungerande lösningar på hur
            förhållandena på arbetsmarknaden ska se ut. Det tror vi bäst gynnar
            möjligheterna till både ett gott klimat i arbetet och tillväxt
            i ekonomin.
          </note>
          <note>
            Herr talman! Ett viktigt område för att öka möjligheterna till
            jobb och tillväxt i ekonomin är en väl fungerande infrastruktur.
            Vägar och järnvägar i gott skick och en fungerande kollektivtrafik
            ökar möjligheter till pendling och till rationella transporter,
            som ett modernt samhälle är helt beroende av.
          </note>
          <note>
            Inom detta område görs nu stora satsningar, vilket är viktigt
            då flera brister i dagens system riskerar att hämma tillväxt och
            försvåra jobbskapande.
          </note>
          <note>
            Inte minst vill vi betona den digitala infrastrukturen. Att det
            inte finns fiber över hela landet eller hög bandbredd att använda
            till mobilt internet och mobiltelefoni är två flaskhalsar som
            är viktiga att åtgärda inom de närmaste åren.
          </note>
          <note>
            För Centerpartiet är jobb och företagande och ett samhälle i
            tillväxt en förutsättning för att vi ska klara våra åtaganden
            som välfärdsland, både när det gäller åtaganden mot gamla och
            sjuka och mot våra barn och ungdomar och för att klara omställningen
            till ett klimatneutralt samhälle i ekologisk balans.
          </note>
          <note type="speaker">
            Anf. 309 PETER PERSSON (S) replik:
          </note>
          <note>
            Herr talman! Vi har nu hört Göran Lindell tala om jobb och tillväxt
            på en ganska abstrakt nivå. Jag vill därför ge honom möjlighet
            att konkretisera frågeställningarna.
          </note>
          <note>
            Eftersom vi kommer från samma valkrets undrar jag: Tror du, Göran
            Lindell, att ytterligare forsknings- och utbildningsresurser till
            Högskolan i Jönköping skulle bidra till tillväxten i vårt län?
          </note>
          <note>
            Tror du att ett byggande av Götalandsbanan Göteborg–Jönköping
            och vidare mot Mälardalen skulle bidra till ökad tillväxt och
            utveckling i vårt län?
          </note>
          <note>
            Tror du att Europabanan med en ny länk från Stockholm och söderöver
            genom vårt län skulle bidra till ökad tillväxt och jobbskapande
            i vårt län?
          </note>
          <note type="speaker">
            Anf. 310 GÖRAN LINDELL (C) replik:
          </note>
          <note>
            Herr talman! Tack för möjligheten att vidareutveckla resonemanget,
            Peter Persson!
          </note>
          <note>
            Det korta svaret är ja på båda frågorna, eller om de var tre.
          </note>
          <note>
            Jag tror att vi är överens om och att du väl känner till att
            de regionala högskolorna är ett av Centerpartiets absoluta skötebarn.
            Det är min uppfattning att deras utbildnings- och utvecklingsarbete
            på olika sätt är viktigt. Inte minst har det varit av avgörande
            betydelse i Jönköping.
          </note>
          <note>
            Infrastrukturen nämnde jag som hastigast i mitt anförande. Du
            pekar på exempel på den typen av insatser som definitivt skulle
            förbättra utveckling och tillväxt.
          </note>
          <note type="speaker">
            Anf. 311 PETER PERSSON (S) replik:
          </note>
          <note>
            Herr talman! Då vill jag upplysa kammaren och protokollet om
            att i dessa tre frågor – ytterligare resurser till Högskolan i
            Jönköping, byggandet av Götalandsbanan och Europabanan – har Göran
            Lindell vid alla tre tillfällena röstat nej.
          </note>
          <note>
            Det räcker inte att hissa en flagga i Maramö, grilla korv och
            skratta lite ihop. Det krävs handfast politik också, Göran Lindell.
          </note>
          <note type="speaker">
            Anf. 312 GÖRAN LINDELL (C) replik:
          </note>
          <note>
            Herr talman! Jag fick inte vara med och grilla korv, och det
            var kanske inte heller det väsentliga vid det mötet om jag har
            förstått saken rätt.
          </note>
          <note>
            Om vi håller oss till den seriösa delen vill jag säga att Centerpartiet
            om något parti jobbar för att hitta konstruktiva lösningar för
            den typen av rejäla, ökade infrastruktursatsningar, till exempel
            ny järnväg i landet, som vi tillsammans vill skapa. Det handlar
            om de så kallade alternativa finansieringarna, som vi får diskutera
            vidare en annan gång.
          </note>
          <note type="speaker">
            Anf. 313 BÖRJE VESTLUND (S) replik:
          </note>
          <note>
            Herr talman! Det är alltid intressant att diskutera hur tillväxtpolitiken
            på bästa sätt ska kunna användas.
          </note>
          <note>
            En sak i tillväxtpolitiken är att vi väldigt gärna berättar om
            hur viktigt det är med små företag och att det startar små företag.
            Det som tyvärr händer efter att vi har sagt det är att vi sällan
            utvecklar det resonemanget till att diskutera hur vi ska få fler
            små företag att växa till medelstora och kanske till och med få
            medelstora företag att växa till stora företag.
          </note>
          <note>
            Det finns ju få exempel i Sverige på medelstora företag som har
            blivit stora företag de senaste 20–30 åren. Det är ett steg bakåt
            för den svenska andan att bygga upp stora, starka företag.
          </note>
          <note>
            Jag vill därför fråga Göran Lindell vilka åtgärder han tycker
            är rimliga att vidta för att vi ska kunna få företagen att inte
            bara starta utan även växa.
          </note>
          <note type="speaker">
            Anf. 314 GÖRAN LINDELL (C) replik:
          </note>
          <note>
            Herr talman! Tack, Börje Vestlund, även för denna fråga, som
            adresserar en enormt viktig del av utvecklingspolitiken i samhället.
          </note>
          <note>
            Att fler små företag kan bli stora är naturligtvis viktigt, men
            jag vill också säga att en stor flora av små företag har stor
            betydelse för att samhället ska fungera på ett vitalt sätt, inte
            bara för att de ska växa till stora.
          </note>
          <note>
            När det gäller möjligheten till fortsatt tillväxt finns det säkert
            mycket som samhället kan göra och utveckla mer, men jag tycker
            ändå att det har hänt en hel del positiva saker de senaste åren,
            alltifrån de ekonomiska förutsättningarna för att driva företag
            till exempelvis de förändrade och utökade möjligheter som Almi
            har fått för sitt företagsstöd på olika sätt med lån och bidrag.
          </note>
          <note>
            Därmed inte sagt att det inte finns mer att göra.
          </note>
          <note type="speaker">
            Anf. 315 BÖRJE VESTLUND (S) replik:
          </note>
          <note>
            Herr talman! Det är både sant och inte sant.
          </note>
          <note>
            Sant är att Almi har fått en större uppgift, men vad vi däremot
            alla behöver fundera över är att det går till en viss nivå – det
            brukar vara runt 5 miljoner kronor. Efter 5 miljoner kronor att
            satsa i sina företag är man lite för liten för den kommersiella
            marknaden och för att komma in i Almis stödprogram. Här har alla
            partier en läxa att lära.
          </note>
          <note type="speaker">
            Anf. 316 GÖRAN LINDELL (C) replik:
          </note>
          <note>
            Herr talman! Jag tror att Börje Vestlund har helt rätt i att
            det handlar om att på olika sätt möta detta.
          </note>
          <note>
            Almi Invest är en variant, som jag tror har medverkat positivt,
            men jag har inget emot att vi diskuterar vidare och funderar på
            hur vi kan utveckla ytterligare verktyg.
          </note>
          <note>
            Kvarstår gör dock, tror jag, att den grundläggande utvecklingskraften
            för företagen handlar om att de ser affärsmöjligheter och lönsamhet
            i de affärsmöjligheterna. Annars kommer det ändå aldrig att fungera.
          </note>
          <note type="speaker">
            Anf. 317 KATARINA KÖHLER (S):
          </note>
          <note>
            Herr talman! Jobb och tillväxt är områden i politiken som är
            oerhört viktiga för Sverige.
          </note>
          <note>
            Jobben är viktigast, säger vi socialdemokrater. Regeringen säger
            också att jobben är viktigast.
          </note>
          <note>
            Vi socialdemokrater säger att hela Sverige ska leva. Det säger
            regeringen också.
          </note>
          <note>
            Vi socialdemokrater säger att vi har, och visar att vi har, en
            mängd olika konkreta förslag på hur vi kan skapa fler jobb och
            hur vi kan skapa tillväxt i hela landet. Jag säger att det har
            inte regeringen. Jag skulle vilja säga att regeringen inte har
            någonting – förutom skattesänkningar, som vi nu efter sju år vet
            inte ger fler jobb.
          </note>
          <note>
            För oss socialdemokrater innebär detta att jobben är viktigast
            och att vi också måste investera för att skapa jobb i framtiden.
          </note>
          <note>
            Vi måste investera, och vi vill och ska investera i skola, högskola
            och universitet. Vi ska investera i forskning och innovationer.
            Vi ska investera i folkhögskolorna, som behöver all stöttning
            de kan få i sin nya och ganska stora förändrade roll, för att
            ge människor nya möjligheter till nya kunskaper.
          </note>
          <note>
            Men vi måste också investera i infrastruktur för hela landet
            och i bostäder. Vi måste ha mobiltäckning och datatrafik för hela
            landet, så att människor kan bygga, leva och driva företag i hela
            landet.
          </note>
          <note>
            Jag kommer från Västerbotten, och jag kommer naturligtvis att
            vilja ge er några exempel på vad som skulle kunna gå att göra
            omedelbart för att skapa jobb och tillväxt. För mig är det naturligtvis
            självklart att hela landets väl och ve ska ses och vara utgångspunkten
            i politiken.
          </note>
          <note>
            Norr- och Västerbotten har som vi alla vet stora naturresurser:
            gruvorna, skogen och vattenkraften. Om våra gruvor och trävaror
            även i fortsättningen ska vara konkurrenskraftiga måste vi ha
            en modern infrastruktur som klarar av att transportera såväl råvaror
            och färdiga produkter som människor ned till Sverige, men vi behöver
            också godstransporter som knyter samman Europa och också Ryssland.
            Det finns goda möjligheter till det om vi bygger Norrbotniabanan.
          </note>
          <note>
            Vi behöver också flygplatser för att företagandet ska växa och
            bli kvar i stora delar av landet. Många flygplatser är i dag hotade.
          </note>
          <note>
            När det gäller infrastruktursatsningar kan vi konstatera att
            mindre än 2 procent av regeringens budget för detta går till Norr-
            och Västerbotten. Man tycker inte att Norrbotniabanan är viktig.
            Det är ett feltänk av gigantiska mått.
          </note>
          <note>
            Att investera i banan skulle ge tusentals jobb under mycket lång
            tid framöver. Till och med EU-kommissionen tycker att Norrbotniabanan,
            som är en del av den bottniska korridoren, är en bra investering
            för framtiden och knyter ihop Sverige, Europa och länder i öst.
            Tyvärr hör jag fortfarande kommentaren: Det finns ju inga människor
            däruppe! Det finns bara renar! Man verkar mena att banan inte
            är viktig för landets utveckling, och det är bara att beklaga.
          </note>
          <note>
            Vi skulle få en region som får en större och närmare arbetsmarknad.
            Vi skulle kunna åka mellan städerna efter kusten till arbete och
            utbildning. Det skulle också innebära att risken för utarmning
            av de små kommunerna längs och innanför kustremsan skulle mildras.
            Med en norrbotniabana skulle vi också stolt kunna säga att vi
            värnar miljön och klimatet. Vi skulle minska koldioxidutsläppen
            med 80 000 ton per år.
          </note>
          <note>
            Centerpartiet säger som parti nu ja till Norrbotniabanan. Då
            vill jag bara ge Helena Lindahl härinne ett tips: Rösta i en votering
            så att vi får en majoritet för det förslaget!
          </note>
          <note>
            Jag bor i Skellefte. E4 går genom vår stad. Den har blivit en
            barriär i innerstaden. Vi har väldigt dålig luftkvalitet. Vi har
            också krav på åtgärder för att förbättra luftkvaliteten. I mer
            än 20 år har vi kämpat för en omdragning av E4. Trafikverket säger
            fortfarande nej. Det är också en mängd arbetstillfällen som skulle
            komma under många år om vi gjorde den omdragningen.
          </note>
          <note>
            Mobiltäckning, datortrafik och bostäder är tre andra områden
            som är oerhört viktiga för att hela landet ska utvecklas, och
            de funkar väldigt dåligt. Den miljardsatsning som regeringen nu
            säger sig göra – 1 miljard för att förbättra mobiltelefonin –
            räcker inte långt. Jag skulle säga till regeringen: Börja med
            att se över regleringsbreven!
          </note>
          <note type="speaker">
            Anf. 318 LARS HJÄLMERED (M) replik:
          </note>
          <note>
            Herr talman! Det var mycket intressant som Katarina Köhler tog
            upp om möjligheter med infrastruktur och en hel del annat. Min
            följdfråga blir bara: Hur kan det bli fler jobb och jobbmöjligheter
            i Sverige om man höjer skatten på jobb, företagande och transporter
            med uppemot 30 miljarder kronor?
          </note>
          <note type="speaker">
            Anf. 319 KATARINA KÖHLER (S) replik:
          </note>
          <note>
            Herr talman! Det är enkel matematik, skulle jag säga. Med de
            neddragningar i skatter som den här regeringen gör har vi i vår
            budgetmotion visat att med lite omflyttningar på pengarna kan
            vi visst göra det. Nu glömde jag Lars Hjälmereds fråga. Du får
            gärna ta om den.
          </note>
          <note type="speaker">
            Anf. 320 LARS HJÄLMERED (M) replik:
          </note>
          <note>
            Herr talman! Jag kan gärna återkomma till den. Det talas ofta
            om att man vill satsa på utbildning, infrastruktur och andra områden.
            Men skatteförslagen innebär ju i ert fall uppemot 30 miljarder
            i ökade skatter på jobb, företagande och transporter. Det blir
            till exempel en tredubbling av skatten för att anställa en ung
            person. Då ställer jag mig frågan: Hur kan 30 miljarder i höjda
            skatter leda till fler arbetstillfällen och jobbmöjligheter i
            Sverige?
          </note>
          <note type="speaker">
            Anf. 321 KATARINA KÖHLER (S) replik:
          </note>
          <note>
            Herr talman! Det är bland annat för att vi tar de pengar som
            ni har satsat på företag som redan har tusentals unga anställda.
            Att ta bort de pengarna tror vi inte skadar den branschen. Däremot
            tror vi att de kan användas mycket bättre på ett annat ställe.
            Det har ju visat sig att regeringens politik inte skapar fler
            jobb. Tvärtom får vi allt fler arbetslösa.
          </note>
          <note type="speaker">
            Anf. 322 HELENA LINDAHL (C) replik:
          </note>
          <note>
            Herr talman! När det gäller Norrbotniabanan delar vi ett gemensamt
            intresse, Katarina Köhler. Jag ställde den frågan förra gången
            i en slutreplik. Nu får du chansen att svara på den igen.
          </note>
          <note>
            Socialdemokraterna säger sig ju vilja satsa på Norrbotniabanan,
            men den satsning som vi nu ser från Socialdemokraternas sida är
            en 9 kilometer lång sidosträcka från Umeå till Dåvamyrans industriområde.
            Är det den satsning på Norrbotniabanan som Socialdemokraterna
            avser att göra de närmaste tio åren? I så fall tar det ju mer
            än 200 år innan Norrbotniabanan ser dagens ljus. Katarina Köhler,
            är du nöjd med detta?
          </note>
          <note type="speaker">
            Anf. 323 KATARINA KÖHLER (S) replik:
          </note>
          <note>
            Herr talman! Jag tycker att du sänker dig när du frågar så, Helena
            Lindahl. När man ska bygga något måste man starta någonstans.
            Vi har visat en full finansiering för dessa 10 kilometer från
            Umeå till Dåvamyran. Jag förstår inte ens att du kan ställa den
            frågan.
          </note>
          <note>
            Någonstans måste man börja. Nu har vi full finansiering för 10
            kilometer, och vi ska fortsätta. Vi ska bygga 27 mil norrbotniabana.
          </note>
          <note type="speaker">
            Anf. 324 HELENA LINDAHL (C) replik:
          </note>
          <note>
            Herr talman! Jag tycker egentligen inte alls att det är en konstig
            fråga. Socialdemokraterna, åtminstone i Norr- och Västerbotten,
            har haft en väldigt hög svansföring i frågan. Då är det klart
            att man blir man besviken när denna svansföring helt plötsligt
            sänks. Med denna utbyggnadstakt skulle det ta 200 år, Katarina
            Köhler!
          </note>
          <note>
            Jag hoppas att du och jag ska få uppleva att åka den här sträckan.
            Då hoppas jag att man kan begära lite mer av Socialdemokraterna,
            som också säger att Norrbotniabanan är en baby. Av denna anledning
            tycker jag att det hela är märkligt.
          </note>
          <note type="speaker">
            Anf. 325 KATARINA KÖHLER (S) replik:
          </note>
          <note>
            Herr talman! Om vi vinner valet kommer du och jag, Helena Lindahl,
            att ha en chans att se Norrbotniabanan fullt utbyggd, 27 mil.
          </note>
          <note>
            Du svarade inte på frågan. Det är enkel matematik. Centerpartiet
            är för Norrbotniabanan. Gör något då! Ni är välkomna att rösta
            med oss här i kammaren. Då blir det en norrbotniabana under din
            och min livstid.
          </note>
          <note type="speaker">
            Anf. 326 GÖRAN LINDELL (C) replik:
          </note>
          <note>
            Herr talman! Jag hade två frågor. Den första ställde Helena.
            Den var ju klargörande, och man förstår nu vad som i praktiken
            låg i Socialdemokraternas förslag. Det var inte särskilt tydligt
            när Katarina Köhler beskrev det i talarstolen.
          </note>
          <note>
            Den andra frågan du tog upp rör mobiltäckningen. I det sammanhanget
            nämnde du siffran 1 miljard. De pengarna gäller väl i och för
            sig inte mobilnätet utan fiberutbyggnaden, såvitt jag förstår.
            Men hur skulle du vilja se statens insatser på de områdena utöver
            vad som sker i dag?
          </note>
          <note type="speaker">
            Anf. 327 KATARINA KÖHLER (S) replik:
          </note>
          <note>
            Herr talman! Staten har ett ansvar för att förse medborgarna
            i hela landet med telefoner. Enskilda människor ska kunna vara
            trygga där de bor. Det ska kunna finnas företag som frodas och
            växer och ska kunna vara säkra på att ha mobiltäckning och täckning
            för datortrafik var man än bor.
          </note>
          <note>
            Nu har regeringen sagt att man går in med 1 miljard för att förbättra,
            om jag inte missförstår det helt. Jag läste om var man ska göra
            de här förbättringarna. Det kommer fortfarande att vara områden
            uppe hos oss som inte omfattas av de här pengarna. I och med det
            kommer det fortsatt att vara väldigt dåligt i många områden uppe
            i Västerbotten. Så är det.
          </note>
          <note type="speaker">
            Anf. 328 GÖRAN LINDELL (C) replik:
          </note>
          <note>
            Herr talman! Det här är jätteviktiga frågor, till att börja med.
            Som det ser ut i dag har staten inte något ansvar för att förse
            alla med fungerande mobiltelefoni. Vi har ett system med privata
            företag, sedan 15 år tillbaka eller vad det är, som bygger ut
            mobiltelefoni i landet, och vi tecknar avtal med dem. Regeringens
            politik har varit att sätta tummen i ögat på de företagen. Men
            jag funderar på om det är några grundläggande förändrade idéer
            som Katarina Köhler för fram.
          </note>
          <note type="speaker">
            Anf. 329 KATARINA KÖHLER (S) replik:
          </note>
          <note>
            Herr talman! Post- och telestyrelsen har ansvaret när det gäller
            de här avtalen. Jag menar att regeringen i de avtalen skulle kunna
            vara mycket tuffare för att säkerställa en god service och en
            hög standard när det gäller mobiltäckning över hela landet. Som
            det avtalet är skrivet i dag finns det mycket mer att önska.
          </note>
          <note type="speaker">
            Anf. 330 STAFFAN ANGER (M):
          </note>
          <note>
            Herr talman! Exporten från Sverige är ca 52 procent av bruttonationalprodukten.
            Det är viktigt att svensk industri har ett energisystem som tillverkar
            billig energi för att vår industri ska vara konkurrenskraftig
            på världsmarknaden. Utan konkurrenskraftiga energisystem kan vi
            inte exportera bra, och vi får problem med vår välfärd.
          </note>
          <note>
            Kärnkraften i Sverige är viktig för vår välfärd. Det gäller att
            vi investerar i våra tio kärnkraftverk när de snart börjar bli
            gamla och icke operativa.
          </note>
          <note>
            Herr talman! Frågeställningen för Sverige är: Vad ska vi ha ett
            fungerande och leveranssäkert elsystem till, och vilka krav ska
            vi ställa på det? För att vi ska kunna ta till vara våra naturresurser
            genom våra basindustrier – det handlar om skog, kemi, gruvor,
            stål etcetera – som skapar betydande exportintäkter förutom sysselsättning
            behövs en eltillförsel varje sekund året om utan avbrott. Det
            är inte bara tillgången på el som är viktig, utan det handlar
            minst lika mycket om tillförlitligheten i eltillförseln. Eleffekt
            behövs i varje ögonblick året om, och den tillgodoses i dag främst
            av kärnkraft och i viss mån av vattenkraft. I detta sammanhang
            går det inte att tala om elenergi, utan eleffektivitet behövs
            i varje ögonblick.
          </note>
          <note>
            I Sverige pendlar effekten mellan 10 och 26 GW under ett helt
            år. Den är minst under sommarhalvåret. Svenska kraftnät har ansvar
            för att det finns effekt i varje ögonblick och speciellt under
            den kalla delen av året, ett så kallat effektbalanskrav.
          </note>
          <note>
            När Svenska Kraftnät sammanställer effektbalanskravet räknar
            de med att 90 procent av effektinstallationen i kärnkraften alltid
            är tillgänglig. För vindkraften räknar de med att mer än 6 procent
            av effektinstallationen är tillgänglig 90 procent av tiden och
            att endast mindre än 6 procent av effektinstallationen är tillgänglig
            10 procent av tiden.
          </note>
          <note>
            För elsystemen räcker det alltså inte att det finns kraftverk
            med tillräckligt installerad eleffekt. Det krävs dessutom att
            elen kan produceras exakt när den behövs och i tillräcklig mängd
            över tiden.
          </note>
          <note>
            Herr talman! Kärnkraftverken producerar vid full effekt under
            större delen av året med undantag för produktionsuppehåll under
            sommaren för underhållsarbete och bränslebyte.
          </note>
          <note>
            Precis som kärnkraften är vattenkraften givetvis en bas i elproduktionen,
            både effektmässigt och energimässigt, med sin höga andel av Sveriges
            totala elproduktion. Den har samtidigt en mycket god förmåga att
            klara av säsongsvariationer men även variationer inom kortare
            tidsintervall.
          </note>
          <note>
            I framtiden är realiteten när det gäller bas-el att nuvarande
            kärnkraftverk måste fasas ut. Och vattenkraften står inför en
            hotbild att behöva begränsas genom tillkommande miljörestriktioner,
            upp till 10 terawattimmar, samt genom krav på reglering av ökad
            vind- och solkraft. Detta är naturligtvis ett problem för Sverige.
          </note>
          <note>
            Tyskland investerar stort i kol- och gaskraftverk när de stänger
            sina kärnkraftverk. Effektbehovet efter kärnkraftens avveckling
            i Tyskland kräver massiva investeringar i nya gas- och kolkraftverk
            fram till 2022. Dessa nya kraftverk ger vid full produktion en
            ökning av koldioxidutsläppen med ca 100 miljoner ton, vilket är
            i stort sett dubbelt så mycket som dagens samlade svenska utsläpp.
          </note>
          <note>
            I Sverige har införandet av kärnkraft väsentligt bidragit till
            att minska det stora beroendet av fossila bränslen, främst olja.
            År 1970 hade Sverige en fossil andel i hela energisektorn på 80
            procent. I dag är den nere på 32 procent. De svenska koldioxidutsläppen
            har sedan 1970 minskat från 100 miljoner ton till dagens 49 miljoner
            ton. En starkt bidragande orsak till detta är kärnkraftens tillkomst.
            Om den ersattes med fossil elkraft skulle dagens fossila koldioxidutsläpp
            öka med mellan 50 och 100 procent, beroende på om kärnkraften
            ersattes med gaskraft eller kolkraft. Om den ersattes med kolkraft
            skulle vi komma tillbaka till 1970 års koldioxidutsläpp.
          </note>
          <note>
            Detta är siffror som jag har fått i dag från Kungliga Vetenskapsakademien.
            De producerar dessa chocksiffror. Vad händer med koldioxidutsläppen
            om kärnkraftverken stängs?
          </note>
          <note>
            Herr talman! Svenska folket förväntar sig att dagens politiker
            kan demonstrera samma klokhet och förutseende som sina föregångare.
            Att vi producerar fossilfri el varje år och även exporterar mer
            än 10 procent av den innebär att de svenska utsläppen av växthusgaser
            är försumbara i jämförelse med vår europeiska omvärld, som får
            53 procent av sin el från fossila bränslen. Sverige betraktas
            av omvärlden som ett föredöme när det gäller energiförsörjning.
          </note>
          <note>
            Låt oss gemensamt skapa en energipolitik som ger investeringar
            i förnyad kärnkraft. Detta är enda möjligheten till en effektiv
            elproduktion och små koldioxidutsläpp. Det handlar om att se till
            att vår industri är konkurrenskraftig så att vi kan behålla vår
            välfärd och till och med öka den i framtiden genom ökad export
            world wide.
          </note>
          <note type="speaker">
            Anf. 331 BÖRJE VESTLUND (S) replik:
          </note>
          <note>
            Herr talman! Det var ett väldigt informativt anförande som Staffan
            Anger höll. Vi tackar för det. Det väcker dock ett par frågor.
          </note>
          <note>
            Alliansen verkar inte vara helt överens när det gäller energipolitiken.
            På Centerpartiets stämma sade man att detta ska avvecklas inom
            en generation. Det säger inte riktigt Staffan Anger.
          </note>
          <note>
            Jag känner mycket väl till Alliansens energiöverenskommelse.
            Den har vi diskuterat förr, Staffan Anger och jag. Men en fråga
            som jag måste ställa är: När kommer man att kunna se den första
            nya kärnkraftsreaktorn byggd på något av de gamla ställena?
          </note>
          <note>
            Jag har också en annan fråga. I och med den argumentation som
            jag hör undrar jag: Kommer Moderaterna att bidra till att man
            kommer att införa statliga subventioner för kärnkraftsbyggande?
          </note>
          <note type="speaker">
            Anf. 332 STAFFAN ANGER (M) replik:
          </note>
          <note>
            Herr talman! Jag ska inte diskutera det här med Börje Vestlund
            än en gång. Du känner mycket väl till att vi har en överenskommelse
            i Alliansen om tio kärnkraftverk. Där ska det byggas. De kan bli
            betydligt större än de är i dag. Och det är otroligt viktigt för
            Sverige att få billig energi och se till att koldioxidutsläppen
            blir minimala. Det är jätteviktigt för Sverige.
          </note>
          <note>
            Det är väldigt svårt att förstå vad Socialdemokraterna har för
            politik i det här sammanhanget. Ni har en klok partiledare som
            vi vet är för kärnkraft.
          </note>
          <note>
            Som jag beskrev kan vi inte klara detta med vindkraft, även om
            den här regeringen också satsar på vindkraft. Det blåser nämligen
            inte alltid. Och industrin måste gå hela tiden, och vi måste ha
            billig energi.
          </note>
          <note>
            Jag tror att Börje Vestlund väl känner till förutsättningarna
            för detta.
          </note>
          <note type="speaker">
            Anf. 333 BÖRJE VESTLUND (S) replik:
          </note>
          <note>
            Herr talman! Jag har redan tidigare i debatten redogjort för
            vår uppfattning när det gäller kärnkraften. Det gjorde Mikael
            Damberg i dag på förmiddagen. Vi har inte ändrat uppfattning i
            år, på vår förra kongress eller över huvud taget de senaste tio
            åren.
          </note>
          <note>
            Men fortfarande kvarstår den fråga som ändå måste ställas. Hur
            kan industrin i Sverige vara säker på att kärnkraften om 20–30
            år kommer att ersättas av ny kärnkraft? Hur kan man vara säker
            på det?
          </note>
          <note type="speaker">
            Anf. 334 STAFFAN ANGER (M) replik:
          </note>
          <note>
            Herr talman! Det förekommer en kärnkraftsutbyggnad runt om i
            världen, i Kina, i Korea. England, Frankrike, Ryssland och så
            vidare är positiva. Numera sker även i Sverige en utveckling av
            tekniken på våra högskolor och universitet.
          </note>
          <note>
            Vi ska inte subventionera kärnkraftverk, men det kommer att bli
            en internationell marknad. Våra finska vänner är så kloka nu att
            de är i gång med att planera ytterligare ett kärnkraftverk. Jag
            är inte ett dugg orolig.
          </note>
          <note>
            Vi kommer inte att använda statens pengar för att subventionera
            någonting, utan här blir det på rent kommersiell basis.
          </note>
          <note type="speaker">
            Anf. 335 PETER PERSSON (S):
          </note>
          <note>
            Herr talman! Vi börjar nu närma oss slutet på en lång debatt
            om jobb och tillväxt. Inte minst har många socialdemokrater varit
            engagerade i debatten. Vi vet vad arbetslöshet betyder för enskilda
            människor och för hela samhället. Det är ett oerhört resursslöseri
            för nationen och en misshushållning med den enskilde.
          </note>
          <note>
            Arbetslösheten rymmer också en annan aspekt, nämligen en förändring
            av förhållandena på arbetsmarknaden. Vi har sett nu under den
            moderatledda regeringens stora jobbmisslyckande att löntagares
            villkor på arbetsplatser och arbetsmarknaden har förändrats och
            försämrats. Det finns en ungdomsgeneration i dag som lever under
            sms-anställningars villkor. Ha mobilen på: Vi ringer när vi behöver
            någon på lagret, i butiken eller på macken. En doft av 20- och
            30-talen börjar åter göra sig gällande på svensk arbetsmarknad.
          </note>
          <note>
            Vi ser människor som arbetar i tuffa, utsatta arbetsmiljöer som
            får höra: Det finns någon annan där ute, någon annan av de 400
            000 arbetslösa som kan ta ditt jobb. Detta, herr talman, händer
            just nu på svensk arbetsmarknad.
          </note>
          <note>
            Jag vill påstå att det är regeringen som bär det stora ansvaret.
            Det är under trycket av massarbetslöshet som detta sker. Regeringen
            är med sin politiska inriktning oförmögen att bekämpa arbetslösheten.
            Ty dess enda orientering är utbudspolitik. Ut med fler på arbetsmarknaden.
            Sök jobb som inte finns!
          </note>
          <note>
            Vi hörde tidigare en moderat ledamot säga, som nu inte finns
            i kammaren och kan försvara sig, men det går att läsa i protokollet,
            att det måste etableras en ny låglönemarknad.
          </note>
          <note>
            Man trycker ut människor att söka jobb, söka jobb, söka jobb.
            För att stimulera fram denna låglönemarknad sänker man arbetslöshetsförsäkringen
            och pressar folk att söka. Nu finns också tuffare regelverk som
            har resulterat i fler anställda för att administrera arbetslöshetsförsäkringen.
            Men de viktiga jobben som behövs i industri, kommun eller landsting
            finns inte. Det behövs en helt annan politik för att möta arbetslösheten,
            för att klara fler jobb, för att öka sysselsättningen. Det är
            en politik som bygger på ökad efterfrågan i ekonomin, att stimulera
            investeringar och ge utbildning som anpassar människor till en
            ny och föränderlig arbetsmarknad.
          </note>
          <note>
            Allt detta viftar regeringspartierna bort. Det finns bara en
            lösning på alla politiska problem: Sänk skatten. Näringspolitik
            har man beröringsskräck med. Utbildningspolitiken och omställningspolitiken
            har rustats ned. Låt mig nämna att när vi senast hade det som
            kan sägas vara full sysselsättning – 2 procents arbetslöshet –
            använde vi nära 2 procent av bnp för arbetsmarknadspolitik och
            omställning.
          </note>
          <note>
            Samhället är så föränderligt. I dag råder 8 procents arbetslöshet.
            Vi använder 0,4–0,5 procent av bnp till omställning och vidareutbildning
            av människor. Jag repeterar orden: Det ska öppnas en ny låglönemarknad.
          </note>
          <note>
            Här är den verkligt dramatiska skillnaden mellan en socialdemokratisk
            politik för framtiden och en högerinriktad politik. När vi vill
            att människor ska vara med och utvecklas tillsammans med en värdekedja
            vill högern inte bara cementera förhållanden utan också vrida
            klockan tillbaka till ett annat samhälle.
          </note>
          <note>
            Herr talman! I den massarbetslöshet och den prägel som den sätter
            på ett samhälle är arbetslösheten alltid arbetsgivarnas bästa
            vän. Den moderatledda regeringen är alltid löntagarnas värsta
            fiende.
          </note>
          <note type="speaker">
            Anf. 336 LARS HJÄLMERED (M) replik:
          </note>
          <note>
            Herr talman! Jag skulle vilja ta mig till Jönköping. Jag har
            stora delar av min släkt i den fina staden; Norrahammar, Barnarp
            och på flera andra ställen.
          </note>
          <note>
            Det finns ett rätt trevligt restaurangutbud i en stad som Jönköping,
            utöver det viktiga som sker på högskolan och allt annat. A6 Center
            är ett bra shoppingområde. Jag är ofta där och uppskattar detta.
            Jag kan konstatera att det finns många restauranger och butiker
            där.
          </note>
          <note>
            Om vi tittar på de förslag som Peter Persson lägger fram här
            tillsammans med sitt parti handlar det bland annat om höjd restaurangmoms
            och höjd skatt på att anställa unga personer. Det skulle innebära
            att det är nästan 4 000 kronor dyrare per månad att anställa en
            ung person i en butik på A6. Med 20 anställda kan det innebära
            en halv miljon kronor för en restaurang.
          </note>
          <note>
            Tror Peter Persson att det blir fler eller färre jobbmöjligheter
            på A6 med en sådan skattechock på den typen av företag?
          </note>
          <note type="speaker">
            Anf. 337 PETER PERSSON (S) replik:
          </note>
          <note>
            Herr talman! Jag hälsar dig hjärtligen välkommen att besöka Jönköpings
            kommun, denna vackra bygd. Vi tror inte att rikedomen kommer att
            växa genom att vi konsumerar fler hamburgare utan genom att vi
            får resurser för mer forskning och utveckling på högskolan och
            resurser för att bygga samman Borås–Jönköping med Göteborg och
            vidare upp mot Stockholm. Det är fråga om infrastruktur, utbildning
            och näringspolitik.
          </note>
          <note>
            Jag konstaterar att i den SCB-undersökning som lades fram i somras
            framgår det att det har skapats noll eller intet märkbart i statistiken
            nya jobb. Intresseorganisationen Visita säger att det kanske är
            fråga om 5 000 jobb – 1 miljon per jobb. Vilket slöseri om det
            är sant!
          </note>
          <note type="speaker">
            Anf. 338 LARS HJÄLMERED (M) replik:
          </note>
          <note>
            Herr talman! Vi ska såklart fortsätta att göra stora satsningar
            på infrastruktur och forskning. Jag vet vilken betydelse Högskolan
            i Jönköping har haft.
          </note>
          <note>
            Min inställning är att alla jobb behövs. Jag kommer tillbaka
            till min huvudfråga till Peter Persson. Tror du att det blir fler
            eller färre arbetstillfällen i alla butikerna på A6 i Jönköping
            för unga människor med en skattechock som gör det tre gånger så
            dyrt att anställa en ung person vid en dubblering av restaurangmomsen?
          </note>
          <note type="speaker">
            Anf. 339 PETER PERSSON (S) replik:
          </note>
          <note>
            Herr talman! Ni moderater säger att vissa jobb behövs mer än
            andra. Annars hade ni inte subventionerat vissa jobb.
          </note>
          <note>
            Ni tycker att det är viktigare att det skapas ett nytt jobb på
            hamburgerbaren än på sjukhuset eller i barnomsorgen. Annars hade
            ni inte gått in med subventionen där.
          </note>
          <note>
            Ni tycker att det är viktigare att det skapas ett nytt jobb som
            städare i ett hem som har betalningsförmåga. Annars hade ni inte
            riktat subventionen dit.
          </note>
          <note>
            Ni tycker att det är viktigare att det skapas ett jobb åt någon
            som kommer hem och hjälper till med läxorna hos dem som har råd
            att betala. Annars hade ni inte riktat subventionen dit.
          </note>
          <note>
            Det är svaret.
          </note>
          <note type="speaker">
            Anf. 340 GUNNAR ANDRÉN (FP) replik:
          </note>
          <note>
            Herr talman! Det är vågat att gå in i en debatt med en sådan
            debatträv som Peter Persson. Ändock vill jag anmärka på något
            av hans ord, nämligen detta att sänkt skatt på lagad mat är en
            subvention.
          </note>
          <note>
            Jag var själv ganska skeptisk till detta förslag, men det stod
            faktiskt i det program som ni lade fram tillsammans med Vänsterpartiet
            och Miljöpartiet den 30 augusti 2010. Det stod att ni ville sänka
            momsen på mat.
          </note>
          <note>
            Nu har vi genomfört detta. Jag fattar inte att det nu skulle
            vara en subvention. Vad var det då 2010? Kan Peter Persson förklara
            det? Om det är en subvention nu, vad var det då 2010 då du och
            ditt parti stod bakom just detta förslag?
          </note>
          <note type="speaker">
            Anf. 341 PETER PERSSON (S) replik:
          </note>
          <note>
            Herr talman! Gunnar Andrén försöker alltid få mig att mjukna
            genom smicker, och jag slickar lätt i mig det.
          </note>
          <note>
            Jag har lång livserfarenhet, och Gunnar Andrén har ännu längre.
            Båda vet vi, fast det plågar oss ohyggligt, att vi någon gång
            under denna långa tid har fått bära ut program som inte var alldeles
            lysande. Någon gång har det också hänt en folkpartist – fast så
            god och ömsint för det mesta.
          </note>
          <note type="speaker">
            Anf. 342 GUNNAR ANDRÉN (FP) replik:
          </note>
          <note>
            Herr talman! Det kan vara så att vi även i mitt parti går fram
            med en del förslag som jag inte alltid uppskattar till hundra
            procent. Så är det; det ger jag dig rätt i.
          </note>
          <note>
            Med min långa livserfarenhet får jag ta upp en annan fråga. År
            1990 var arbetslösheten 2 procent. Den gången avgick regeringen
            Carlsson på grund av ett väldigt speciellt förslag, nämligen att
            man skulle införa strejkförbud. Vad tycker Peter Persson i efterhand
            om detta förslag?
          </note>
          <note type="speaker">
            Anf. 343 PETER PERSSON (S) replik:
          </note>
          <note>
            Herr talman! Gunnar Andrén är innovativ och breddar denna jobbdebatt
            på en rad områden. Det är intressant, och jag hälsar honom välkommen
            till det statsvetenskapliga seminarium som startar om cirka tio
            minuter i riksdagens kafé för ledamöter. Välkommen!
          </note>
          <note type="speaker">
            Anf. 344 MEERI WASBERG (S):
          </note>
          <note>
            Herr talman! Att arbetslösheten är alltför hög och att slöseriet
            med mänskliga resurser slår nya rekord i takt med att långtidsarbetslösheten
            biter sig fast tror jag att alla i denna kammare kan enas kring.
            Siffrorna talar sitt tydliga språk när över 400 000 arbetslösa
            finns i vårt land, varav drygt hälften varit arbetslösa i mer
            än sex månader och många av dem ännu längre. Som jämförelse kan
            vi notera att nuvarande statsministern har haft sitt uppdrag i
            hela sju år.
          </note>
          <note>
            Vad som är betydligt svårare att enas om är vad som krävs för
            att vända utvecklingen. För ett arbetareparti i ständig opposition
            mot orättvisor är det lätt att konstatera att den politik som
            förs nu inte har fungerat på det sätt som det var tänkt. För ett
            så kallat arbetarparti som funderar mer på hur det uppfattas grafiskt
            än politiken i sig och vad den ska åstadkomma är det självklart
            inte lika lätt. Plagiat håller sällan måttet vid en jämförelse
            med originalet.
          </note>
          <note>
            Herr talman! Jag är stolt över att tillhöra ett parti som törs
            sätta upp ambitiösa mål för framtiden. Att nå den lägsta arbetslösheten
            inom EU 2020 är ingen liten uppgift. Det kommer att kräva beslutsamhet,
            envishet och handlingskraft. Det handlar om att inte rädas det
            oändliga äventyr som väntar när den nya dagen gryr utan att osentimentalt
            kalibrera de politiska verktyg som styr mot detta mål.
          </note>
          <note>
            Politiska visioner måste åtföljas av konkreta förslag som steg
            för steg tar oss mot målet. Den samlade arbetsmarknadspolitiken
            är ingen isolerad småsak, utan den skär in i människors vardagsliv
            på ett högst påtagligt sätt oavsett om man just nu har ett arbete
            eller inte.
          </note>
          <note>
            Det handlar om allt från om arbetslöshetsförsäkringen känns pålitlig
            och om Arbetsförmedlingen är rätt dimensionerad och har rätt verktyg
            till hur framväxten av fler arbeten kan stimuleras.
          </note>
          <note>
            Den globala kontexten är såklart omöjlig att bortse från, men
            för den sakens skull kan vi i Sveriges riksdag inte tillåta att
            400 000 människor offras på den globala marknadsekonomins altare.
            Det är skillnad på politik och politik. Om saker och ting inte
            funkar kan vi ändra på det. Det finns lösningar även på svåra
            problem.
          </note>
          <note>
            Det är svårt att komma till en annan slutsats än att den sittande
            fyrklövern har sett sina bästa dagar. Hösten är helt enkelt här,
            och en politisk fimbulvinter väntar runt hörnet. Det är ett resultat
            av medvetna politiska vägval, eller i vart fall av en sammanvägd
            bedömning från regeringens sida. Arbetsmarknadspolitiken är ett
            smärtsamt tydligt exempel på den brist på dynamik som finns i
            regeringen.
          </note>
          <note>
            Jag uppfattar att många med både stigande förvåning och oro har
            sett hur de själva eller människor de känner trängts ut från arbetslöshetsförsäkring
            och sjukförsäkring samtidigt som regeringen på sätt och vis kan
            sägas agera som om ungdomsarbetslösheten inte bara var hög utan
            hundraprocentig när de genomför generella sänkningar av arbetsgivaravgiften
            i stället för att satsa pengarna på dem som faktiskt är arbetslösa.
          </note>
          <note>
            Dyra och missriktade stimulanser som regeringen av ideologiska
            skäl krampaktigt håller fast vid når ändå inte upp till de förhoppningar
            om nya jobb som regeringen tänkt sig. Det visar i skenet av den
            ekonomiska krisen att det saknas helhetssyn när det gäller jobben
            och samhället.
          </note>
          <note>
            Regeringen verkar också i någon mån sakna grundläggande insikter
            i hur själva företagandet går till men visar gärna upp alla de
            företag som anställer personer bara för att det är billigt och
            inte för att de har behov av fler människor och deras kompetens.
            Annars har jag uppfattat att företagens stora problem de senaste
            åren har varit att de inte får tag på den kompetenta arbetskraft
            de behöver.
          </note>
          <note>
            Effekten av den förda politiken har inte låtit vänta på sig.
            Vi ser fler och fler som söker ekonomiskt bistånd från kommunerna
            därför att arbetslöshetsförsäkring och sjukförsäkring inte räcker
            till eller helt enkelt har tagit slut. Försörjningsstödet var
            aldrig tänkt för personer vars enda försörjningshinder är arbetslöshet,
            men så är det i dag för allt fler.
          </note>
          <note>
            Vi socialdemokrater är övertygade om styrkan i drivkraften hos
            människor. Har man arbetsförmåga vill man arbeta och kunna försörja
            sig själv. Parallellt med det kan det naturligtvis behövas stöd
            av olika slag för att kunna ta sig vidare.
          </note>
          <note>
            Men det som sker nu är ett mycket tydligt och för de som drabbas
            smärtsamt bevis på regeringens misslyckande. Fokus har förskjutits
            från att rusta och stärka den enskilde till att misstänkliggöra
            och kontrollera – något som dessutom verkar göra fler företag
            tveksamma till att annonsera via Arbetsförmedlingen.
          </note>
          <note>
            För den som aldrig har varit i närheten av att behöva ekonomiskt
            bistånd är det nog svårt att föreställa sig hur den detaljkontrollen
            ser ut och vad den gör med självkänslan och självförtroendet –
            något som är mycket viktigt när man säker ett nytt jobb.
          </note>
          <note>
            Vi socialdemokrater sätter arbetsmarknadspolitiken i dess rätta
            sammanhang. Vi ser att det krävs både en aktiv näringslivspolitik
            och stöd till enskilda för att kunna nå målet om lägst arbetslöshet
            i Europa 2020.
          </note>
          <note>
            Därför väljer vi socialdemokrater att investera för framtiden.
            Det handlar om barnens skola, de ungas jobb, omskolningsmöjligheter
            och våra äldres vård. Listan kan göras lång, men tiden är i flera
            bemärkelser knapp.
          </note>
          <note>
            Herr talman! Sverige förtjänar en ny regering efter valet 2014,
            en regering med siktet inställt på att knäcka arbetslösheten,
            inte de arbetslösa.
          </note>
          <note type="speaker">
            Anf. 345 STAFFAN ANGER (M) replik:
          </note>
          <note>
            Herr talman! När man tittar på Socialdemokraternas förslag som
            budgetmotion blir man nästan rädd. Jag har själv drivit företag
            i hela mitt liv. Jag vet hur viktiga kostnaderna är för att man
            ska kunna exportera. Kan man inte det så går det inte.
          </note>
          <note>
            Jag vet också hur svårt det är att ta in ungdomar även om de
            har bra utbildning och se till att de kommer in jobbet och så
            vidare. Jag kan inte förstå att man kan tro att man kan skapa
            mindre arbetslöshet och flera jobb genom att man satsar så att
            man får 30 miljarder i ökade kostnader för företagen. Det är totalt
            obegripligt.
          </note>
          <note>
            Det är också totalt obegripligt att man inte förstår att ett
            jobb är ett jobb även om det inte är ett jobb som är mycket högt
            betalt. Det är ett sätt att komma in på arbetsmarknaden.
          </note>
          <note>
            Att vi nu har sänkt skatterna så att de motsvarar matmomsen har
            gett jobb. Det har också bevisats.
          </note>
          <note>
            Jag vill också understryka att skatter drar åt köpkraften. Jag
            bara konstaterar att våra jobbskatteavdrag har varit effektiva.
          </note>
          <note type="speaker">
            Anf. 346 MEERI WASBERG (S) replik:
          </note>
          <note>
            Herr talman! Eftersom Staffan Anger har den erfarenhet han har
            vet han också att det är stor skillnad på utgifter och kostnader.
            Allting är en fråga om vad man använder pengarna till. När vi
            går fram med ett förslag om att lyfta den andra sjuklöneveckan
            från företagen kostar det också pengar.
          </note>
          <note>
            Det vore intressant om Staffan Anger kunde svara på frågan om
            exakt hur många jobb regeringen tänker sig det ska bli med det
            femte jobbskatteavdraget och de övriga skattesänkningarna. Så
            särskilt många satsningar på konkreta jobbåtgärder finns inte.
          </note>
          <note>
            Det kanske ska tilläggas att även jag kommer från en företagarfamilj.
            Jag känner mycket väl till vikten av att den arbetskraft som man
            har anställd också kan bära den lön som den får i sitt lönekuvert.
          </note>
          <note type="speaker">
            Anf. 347 STAFFAN ANGER (M) replik:
          </note>
          <note>
            Herr talman! Jag kan bara konstatera att Finanspolitiska rådet,
            Konjunkturinstitutet med flera har sagt att det ligger på 80 000–100
            000 nya jobb med jobbskatteavdragen. Jag tror att det i budgeten
            är nämnt att det räknas med 19 000 jobb med det nya jobbskatteavdraget.
          </note>
          <note>
            Det är klart att man måste gasa och ge energi i en situation
            där man är i en lågkonjunktur. Vi har haft två år av finanskris
            och fem år av lågkonjunktur. Nu måste vi verkligen se till att
            få fram jobben. Att man kan få mindre arbetslöshet genom att öka
            skatterna är för mig obegripligt.
          </note>
          <note type="speaker">
            Anf. 348 MEERI WASBERG (S) replik:
          </note>
          <note>
            Herr talman! En av de saker som är väldigt grundläggande är att
            trygga människor vågar mer. Trygga människor vågar både byta arbete
            och kanske starta företag i större utsträckning. Det är också
            en viktig del i den socialdemokratiska politiken.
          </note>
          <note>
            Att ha fler förskollärare, lärare och händer i vården är också
            arbetstillfällen. Det skapar en möjlighet till ökad kvalitet.
            Det skapar också en möjlighet för personer som har arbete att
            fokusera på det i stället för att behöva oroa sig över sina barn
            och sina åldriga föräldrar.
          </note>
          <note type="speaker">
            Anf. 349 LEIF PETTERSSON (S):
          </note>
          <note>
            Herr talman! Om det inte vore för talmannen, Staffan Anger och
            Gunnar Andrén där uppe skulle jag kunna börja anförandet med:
            Partivänner! Men så är det kanske inte här inne i kammaren.
          </note>
          <note>
            Jag kommer från ett län som just nu har den högsta tillväxten
            i Sverige. Jag kommer från Norrbotten, och vi har faktiskt det.
            Vi har den högsta bruttoregionprodukten och har till och med passerat
            Stockholms län när det gäller tillväxt. Det är något som vi naturligtvis
            är omåttligt stolta över uppe hos oss.
          </note>
          <note>
            Vi förstår att det kräver vissa förutsättningar för att fortsätta.
            Vi vet också att vårt grannlän Västerbotten ligger bra till i
            ligan. Man kan säga att ljuset kommer från norr. Vi kan också
            säga det med viss stolthet.
          </note>
          <note>
            I vårt län minskar arbetslösheten i dag. Vi får siffror som visar
            att den minskar. Så har det inte alltid varit. Det är en stor
            skillnad mot övriga Sverige.
          </note>
          <note>
            Framtidstron finns uppe hos oss. Så har det heller inte alltid
            varit. Tvärtom har många av våra kommuner alltid legat högst när
            det gäller arbetslöshet. Pajala kommun är ett exempel. Vi behöver
            inte säga Northland. Ni vet vad som har hänt i Pajala.
          </note>
          <note>
            Grunden för tillväxten är den starka basindustrin. LKAB:s och
            Northlands gruvor är det starkaste beviset för det, men vi har
            också andra exempel. Vi har fler gruvor som är på gång.
          </note>
          <note>
            Vi vet inte riktigt vad som kommer att hända i Jokkmokk och om
            Kallakgruvan kommer i gång. Men vi kan vara ganska säkra på att
            det kommer i gång en ny stor koppargruva i samma storlek som Aitik,
            som är Europas största koppargruva i dag. Det är i ett område
            som heter Laver utanför Älvsbyn. Där har man hittat lika mycket
            kopparmalm som uppe i Aitik.
          </note>
          <note>
            Vi vet också att vi har Facebooks etableringar av stora serverhallar.
            Det ger inte speciellt många jobb, men det ger en väldigt stark
            framtidstro.
          </note>
          <note>
            Vi har Pon, som är ett företag som servar alla gruvtruckar, som
            etablerar sig i Boden med sin verksamhet därför att det är bäst
            för deras verksamhet totalt sett.
          </note>
          <note>
            Listan kan göras ganska lång. Till det ska man också lägga att
            besöksnäringen ökar i vårt län. Vi har bland de högsta ökningarna
            i Sverige när det gäller besöksnäringen.
          </note>
          <note>
            Detta är alltihop något väldigt positivt. Men för att det ska
            bli långsiktigt hållbart, leva över tiden och bli något mer av
            detta, krävs det också investeringar.
          </note>
          <note>
            Det krävs framför allt ordentliga satsningar på infrastrukturen.
            Det är främst vägar och järnvägar men även bostadsbyggandet, som
            är en viktig del av infrastrukturen.
          </note>
          <note>
            Först gäller det järnvägarna. Ett dubbelspår mellan Kiruna och
            Narvik skulle betala sig på väldigt kort tid. Pulsådern för den
            svenska järnmalmsexporten går över Narvik. Vi vet att en satsning
            på den banan, ihop med den norska regeringen, skulle betala tillbaka
            kostnaden på väldigt kort tid.
          </note>
          <note>
            Det har här tidigare talats om Norrbotniabanan. Tänk er ett scenario
            där vi har en Norrbotniabana och också Haparandabanan som i dag
            är utbyggd. I dag kan man inte bo i Luleå och jobba i Haparanda
            på Ikea eller någonting annat om man skulle vilja det. Det tar
            för lång tid att åka bil däremellan. Det finns ingen persontrafik
            utefter Haparandabanan.
          </note>
          <note>
            Om vi skulle få Norrbotniabanan i en framtid och få hela systemet
            i gång har vi en befolkning på över 250 000 människor inom ett
            pendlingsavstånd från Skellefteå upp till Haparanda och Torneå.
            Det skulle betyda oerhört mycket för kompetensförsörjningen i
            vår region. Det skulle också betyda oerhört mycket för Sveriges
            möjligheter för framtiden.
          </note>
          <note>
            Till det kan man lägga järnvägen mellan Kaunisvaara och Svappavaara
            som vi i kammaren har beslutat om att vi ska ha en utredning om
            och som förhoppningsvis också kommer att byggas. Inlandsbanan
            är en annan pulsåder som måste rustas upp så att den kan fungera
            som omledning vid urspårningar och annat som sker efter järnvägen.
          </note>
          <note>
            Järnvägarna ger dessutom oanade möjligheter när det gäller mer
            långväga transporter mot Kina och sådana avlägsna ställen.
          </note>
          <note>
            Sedan har vi vägarna. Vi har trafikfarliga vägar i Norrbotten.
            Men de är också oerhört viktiga för tillväxten. Vi behöver bara
            nämna väg E10, där lastbilar slår ihop backspeglarna när de möts
            på vintern. Då är det inte många centimetrar som skiljer från
            en frontalkrock för de lastbilarna.
          </note>
          <note>
            Vi har också E4:an, väg 97 och E45:an som är viktiga pulsådrar
            i vårt län som också betyder oerhört mycket för tillväxten.
          </note>
          <note>
            Jag ska avsluta med att tala om bostadsbyggandet. I 13 av 14
            kommuner i Norrbotten har vi bostadsbrist i dag. Man behöver bara
            nämna Kiruna och Gällivare, som ska flytta hela samhällen. Då
            förstår man att det sker någonting i vårt län som är oerhört positivt
            för framtiden. För att vi ska kunna få denna tillväxt att fortsätta
            måste vi satsa på infrastrukturen.
          </note>
          <note type="speaker">
            Anf. 350 GUNNAR ANDRÉN (FP) replik:
          </note>
          <note>
            Herr talman! Eftersom jag blev stående på Herrljunga central
            i nästan två timmar häromdagen därför att det var lövhalka mellan
            Sparsör och Borgstena hade jag god tid att tänka igenom detta.
          </note>
          <note>
            Jag vill gärna instämma i allt vad Leif Pettersson i grund och
            botten säger om de oerhört rika naturtillgångar som vi har i Norrbotten,
            och det gäller även människorna där uppe.
          </note>
          <note>
            Likväl har jag en fråga till Leif Pettersson. Det beror på de
            andra anföranden som har hållits här från Socialdemokraterna.
            Vi har tidigare under denna eftermiddag och kväll hört att man
            ska satsa på Europakorridoren. Nu var det Norrbotniabanan och
            några andra saker. Vi vet att Anders Ygeman så småningom kommer
            att komma upp och kräva höghastighetståg.
          </note>
          <note>
            Jag har inte så mycket pengar att detta går ihop i en enda rad.
            Hur ska ni prioritera? Det är klart att man kan tycka att det
            är bra med julafton hela året. Men det är ju inte på det sättet,
            utan någonstans måste man prioritera. Jag tycker att det som Leif
            Pettersson säger om att satsa på Norrbotniabanan verkar klokt.
          </note>
          <note type="speaker">
            Anf. 351 LEIF PETTERSSON (S) replik:
          </note>
          <note>
            Herr talman! När det gäller Norrbotniabanan är det precis som
            Katarina Köhler sade tidigare: Vi har satt in pengar och finansierat
            den första delen av Norrbotniabanan redan nu. Vi vet att vi med
            en gång måste starta upp projektorganisationen kring den och få
            järnvägsplanerna på plats så att man kan se var järnvägen verkligen
            ska gå. Det är vi beredda att göra. Norrbotniabanan ska enligt
            vår mening byggas – alla 27 milen.
          </note>
          <note>
            När det sedan gäller dubbelspåret mellan Kiruna och Narvik tror
            jag att det är ett spår som måste till av många skäl – framför
            allt för den svenska exporten och för det svenska folkhushållet.
            Det är också ett spår som kommer att betala sig på kort tid. Problemet
            kan möjligen vara att få med sig den norska regeringen nu när
            man har bytt regering. Vi vet inte vad de tycker om de norska
            planer som låg fast tidigare.
          </note>
          <note type="speaker">
            Anf. 352 GUNNAR ANDRÉN (FP) replik:
          </note>
          <note>
            Herr talman! Låt mig hålla mig till Norrbotniabanan, för vi har
            tidigare haft diskussioner om Haparandabanan, Göteborgs hamn och
            Botniabanan.
          </note>
          <note>
            Ni socialdemokrater vill oerhört mycket på området. Men man kan
            inte bygga Norrbotniabanan genom att anslå pengar till bara sju
            kilometer. Det är vad ni har anslagit. Det räcker till sju kilometer.
            Då återstår såvitt jag förstår 263 kilometer på banan. Det är
            ju också en sträcka, och detta måste man fixa till på något sätt
            innan man kan sätta i gång.
          </note>
          <note type="speaker">
            Anf. 353 LEIF PETTERSSON (S) replik:
          </note>
          <note>
            Herr talman! Du kan vara fullständigt säker, Gunnar Andrén, på
            att när vi sätter i gång det bygget har vi också finansierat varenda
            kilometer. Det går inte att sätta i gång och bygga bara en liten
            bit. Det är vi fullständigt på det klara med. Det skulle dessutom
            inte vara försvarbart att bara bygga en liten bit, för Norrbotniabanan
            är till skillnad från många av projekten söderut samhällsekonomiskt
            lönsam.
          </note>
          <note type="speaker">
            Anf. 354 STAFFAN ANGER (M) replik:
          </note>
          <note>
            Herr talman! Jag håller med dig, Leif Pettersson. Norrbotten
            är fantastiskt. Jag kan bara gratulera till fyndigheterna ni har
            där uppe och till hur duktiga ni är. Jag har själv jobbat i Lamco
            Joint Venture i Liberia med gruvindustri och i Gränges, så jag
            vet hur duktiga ni är på LKAB. Det är bara att lyfta på mössan
            och säga: Ni är bäst, och ni kommer alltid att vara bäst. Men
            det gäller att satsa ytterligare.
          </note>
          <note>
            Malmbanan kommer säkert att komma. Nu har regeringen gett pengar
            till jag vet inte hur många sidings – jag tror att det är fyra
            möten. Det är på gång. Men som Gunnar sade handlar det om en prioritering.
          </note>
          <note>
            Mellan Kaunisvaara och Svappavaara är det vägen som förbättras,
            och det är någon miljard som ska läggas ned där. Den är däremot
            tveksam, för malmen räcker inte längre än kanske tio år, och man
            ska bygga en järnväg på den sidan. Hur sker prioriteringen?
          </note>
          <note type="speaker">
            Anf. 355 LEIF PETTERSSON (S) replik:
          </note>
          <note>
            Herr talman! Man har anslagit pengar för fyra mötesspår. Men
            två av dessa mötesspår går på den södra delen, mellan Gällivare
            och Boden. Det påverkar alltså inte frakten mellan Kiruna och
            Narvik. Det är på den norska sidan som det finns problem, och
            där har LKAB varit tvunget att bidra till finansieringen. Varför
            det ska vara på det sättet kan man ju ha sina funderingar på.
          </note>
          <note>
            När det gäller malmen i Pajala kan jag säga att alla gruvor har
            ett perspektiv på 20 år. Vi driver den här gruvan i 20 år, säger
            man, men vi vet att det finns malm inom området att bryta i 100
            år. En järnväg mellan Kaunisvaara och Svappavaara skulle också
            bli lönsam. Dessutom kan man tänka sig att förbinda den med Finland.
            Då får man en helt annan möjlighet att köra ända från Kina.
          </note>
          <note type="speaker">
            Anf. 356 STAFFAN ANGER (M) replik:
          </note>
          <note>
            Herr talman! Jag tror att man kan vara ganska lugn när det gäller
            att Malmbanan kommer att få dubbelspår. Det är bara så, för då
            ska malmen från Pajala gå den vägen också.
          </note>
          <note>
            Vad är järnmalm? Järnmalm definieras som en lönsam produkt. Det
            beror precis på priserna vad värdet kommer att ligga på. Vi har
            haft tur gemensamt med Kina; det är bra priser och de har stor
            efterfrågan. Man kan bara se optimistiskt på Norrbotten. LKAB
            får satsa pengar på bostäder och sådant, och det gör de också.
          </note>
          <note type="speaker">
            Anf. 357 LEIF PETTERSSON (S) replik:
          </note>
          <note>
            Herr talman! Man kan inte göra annat än att hålla med.
          </note>
          <note>
            Jag var och lyssnade på ett föredrag där en kille från Narvik
            berättade om de hamnmöjligheter som man har där uppe. Det betyder
            oerhört mycket i framtiden också för annat gods än järnmalm att
            kunna använda sig av denna hamn.
          </note>
          <note type="speaker">
            Anf. 358 TERES LINDBERG (S):
          </note>
          <note>
            Herr talman! Jag tänker ta tillfället i akt och tala om något
            som ligger mig varmt om hjärtat: utvecklingen i Stockholm och
            i Sverige. Detta hänger ihop.
          </note>
          <note>
            Vårt land växer så det knakar. Fram till 2020 beräknas befolkningen
            i åldern mellan 20 och 64 år öka med drygt 150 000 personer. Nästan
            alla av dem söker sig till Stockholm. Nio av tio kommer att välja
            Stockholms- och Uppsalaregionen som sin hemadress.
          </note>
          <note>
            Jag är född och uppvuxen här. Jag älskar Stockholm. Jag har stor
            förståelse för att unga söker sig hit. Här förverkligas drömmar.
            Här finns liv, lust och mystik på ett sätt som bara en större
            stad kan erbjuda. Här möts människor av olika nationaliteter och
            olika kulturell och social bakgrund. Det är det som gör Stockholm
            speciellt. Och det är då – i dessa möten – som kreativitet, entreprenörskap
            och hopp om framtiden föds.
          </note>
          <note>
            Men så är det inte för alla. Många drömmar krossas kanske redan
            innan man kommer hit eller så fort man kommer hit. Att slå sig
            in på en arbetsmarknad där man ska konkurrera med 85 000 andra
            arbetslösa är inte så lätt. Det är 10 000 fler än det var förra
            året och nästan 25 000 fler än det var i början av 2007.
          </note>
          <note>
            För mig som socialdemokrat kan Stockholm aldrig hävda sig med
            låga löner, lägre kompetens och gårdagens teknik. Fokus måste
            riktas mot hur tillväxtmotorn Stockholm – hela landets tillväxtmotor
            – kan ligga i framkant. Politikens viktigaste uppdrag är att se
            till möjligheterna. Om man som regeringen lutar sig tillbaka och
            litar på att det ska ordna sig går det åt skogen. Det behövs en
            aktiv arbetsmarknadspolitik och satsningar på nya jobb.
          </note>
          <note>
            Många är de stockholmare som oroar sig över sin privatekonomi.
            Vart fjärde hushåll skulle inte klara en oväntad utgift på 8 000
            kronor utan att behöva låna pengar eller be om hjälp. Trygga människor
            vågar. Det är så vi får utvecklingen att gå framåt och vidare.
          </note>
          <note>
            Men i stället oroas stockholmarna över sina bostadslån. Bostadspriserna
            gör stockholmarna belånade upp över öronen. En ränteuppgång eller
            att man blir av med jobbet betyder en ekonomisk katastrof för
            de allra flesta hushåll i den här regionen.
          </note>
          <note>
            Det finns inte tillräckligt med bostäder, och de som finns kan
            bara en begränsad grupp, bara de med pengar, efterfråga. Marknaden
            kommer aldrig att kunna lösa bostadsproblemet åt oss.
          </note>
          <note>
            I den här regionen behövs minst 300 000 bostäder fram till 2030.
            Regeringen skyller på krångliga byggprocesser. Bostadsministern
            tillsätter utredningar, men några svar på hur vi ska komma till
            rätta med problem får vi inte.
          </note>
          <note>
            Jag vet att det går att bygga nya bostäder. Jag satt själv i
            Stockholms stadshus mellan 2002 och 2006. Där baxade vi igenom
            20 000 bostäder. Med ren och skär politisk vilja är det genomförbart,
            och det är den som saknas. Sju år senare pratas det fortfarande
            om att det behövs nya bostäder, men några bostäder blir det inte,
            åtminstone inte i närheten av det behov som finns. Det är helt
            uppenbart att det krävs en socialdemokratisk ledning såväl i regeringen
            som i Stockholms läns landsting och Stockholms stadshus. Annars
            kommer man aldrig att klara bostadsproblemet.
          </note>
          <note>
            Det är inte bara bostadsbyggandet som har havererat. Efter de
            stora satsningarna på infrastruktur i Stockholm på 60- och 70-talet
            har infrastruktursatsningarna legat efter. De har legat långt
            under riksgenomsnittet. Det finns, och har funnits, en påtaglig
            motvilja från regeringar och riksdagen att satsa på Stockholm,
            och det trots att Stockholms län ökat med 600 000 invånare de
            senaste tre decennierna. Vi snackar om ett helt Oslo.
          </note>
          <note>
            Den senaste stora restidsundersökningen visade att stockholmarna
            spenderade 70 minuter per dag för att ta sig till jobbet. En lite
            mindre undersökning som TCO har gjort ganska nyligen säger att
            det är 80 minuter. Oavsett vilket är det ungefär sju arbetsveckor
            som stockholmaren spenderar på väg till och från jobbet. Tänk
            vad mycket man skulle kunna göra med all den tiden!
          </note>
          <note>
            Vi är såklart jätteglada att regeringen har tillsatt en förhandlingsman
            för att få till stånd en utbyggd tunnelbana i Stockholmsregionen.
            Det är mer än välkommet, men regeringens kompisar på andra sidan
            vattnet har konsekvent motsatt sig den utbyggnad som är nödvändig
            för att garantera en kollektivtrafik som fyller behoven i en växande
            region.
          </note>
          <note>
            Att Stockholm kan fortsätta att växa är viktigt för hela Sveriges
            välstånd. Global konkurrens och specialisering i näringslivet
            kräver att företag har tillgång till många olika kompetenser i
            sin närhet. För att klara de framtida utmaningarna behövs ett
            kreativt Stockholm med bostäder som folk kan efterfråga, bra infrastruktur
            och kollektivtrafik som underlättar resandet. Staten har i allra
            högsta grad ett ansvar för att bistå här.
          </note>
          <note type="speaker">
            Anf. 359 GUNNAR ANDRÉN (FP) replik:
          </note>
          <note>
            Herr talman! I motsats till Teres Lindberg är jag inte född i
            den här regionen. Jag är mycket stolt över att bo här, och jag
            tycker att alla vi svenskar kan vara glada och stolta över att
            vi har en så vacker huvudstad. Inte minst fick vi ett kvitto på
            det när president Obama var här och tyckte att det var en fantastisk
            stad.
          </note>
          <note>
            Stockholm är viktigt för Sverige, precis som Köpenhamn är viktigt
            för Danmark, Oslo för Norge och Helsingfors för Finland.
          </note>
          <note>
            När Teres Lindberg säger att den här regeringen har lutat sig
            tillbaka och gjort i stort sett ingenting reser sig raggen på
            min rygg. Jag håller med om att vi har varit försiktiga med att
            framför allt bygga ut kollektivtrafiken under mycket lång tid,
            men det faller på väldigt många regeringar. Att säga att det är
            den här regeringens fel stämmer inte med verkligheten. De tidigare
            två spåren in till Stockholm kom 1871, och det har varit ett antal
            regeringar sedan dess. Det är bra att det nu blir flera spår in
            till Stockholm.
          </note>
          <note type="speaker">
            Anf. 360 TERES LINDBERG (S) replik:
          </note>
          <note>
            Herr talman! Det är jätteroligt att du är född utanför den här
            regionen, Gunnar Andrén. Jag kan berätta för dig att en majoritet
            av dem som bor i Stockholm i dag är födda utanför 08-området.
            De allra flesta har kanske ett annat hemma än just här, men det
            är här de spenderar sitt dagliga liv. Det är här de reser fram
            och tillbaka till jobbet, och det är ett resursslöseri.
          </note>
          <note>
            Jag påstod inte heller att det bara var den här regeringen som
            inte har gjort tillräckligt. Men det är den här regeringens kompisar
            i landstinget som inte har gjort ett skit. Förlåt uttrycket! Det
            är kanske det som är problemet. Det saknas en politisk vilja att
            förändra. Det saknas en politisk vilja att satsa på det som det
            behöver satsas på.
          </note>
          <note>
            I stället avsätter man massor av pengar till en spårväg som tar
            6 000 personer om dagen. Tunnelbanan tar 1,2 miljoner resande
            varje dag. Det är den typen av satsningar som behövs, inte små
            fjuttgrejer som kostar hur mycket som helst.
          </note>
          <note type="speaker">
            Anf. 361 GUNNAR ANDRÉN (FP) replik:
          </note>
          <note>
            Herr talman! Våra statsråd är födda i Skene, Linköping, Kungälv
            och Uppsala, och vi hade tidigare ett som jag tror var född i
            Burundi. Det är många som är inflyttade här i Stockholm och tycker
            att detta är en fantastisk stad.
          </note>
          <note>
            Alldeles nyss hörde vi Leif Pettersson argumentera vältaligt
            för satsningar i Norrbotten. En regering måste se till hela landet.
            Det tycker jag att man också måste ta med i beräkningen. Jag tycker
            att den här regeringen gör väldigt mycket för den här regionen
            så att vi inom de närmaste decennierna ska få en bättre situation
            och ett större pendlingsområde till denna verkligt viktiga huvudstad
            för hela Sverige. Jag betonar att det ska vara en huvudstad för
            hela Sverige och inte bara för stockholmarna.
          </note>
          <note type="speaker">
            Anf. 362 TERES LINDBERG (S) replik:
          </note>
          <note>
            Herr talman! Jag har aldrig påstått att Stockholm bara skulle
            vara för stockholmarna. Jag sade tidigare att en majoritet är
            inflyttad hit.
          </note>
          <note>
            När nio av tio som kommer ut på arbetsmarknaden flyttar till
            den här regionen är det klart det ligger i vars och ens intresse
            i hela Sverige. Det är ingen utveckling vi kan styra över. De
            kommer hit vare sig vi vill eller inte. Vill vi att människor
            ska ha vettiga bostäder och vill vi att människor ska ha en fungerande
            arbetsmarknad måste vi satsa. Stockholmarna kan inte bära den
            inflyttningen själva, utan vi behöver alla hjälpas åt för att
            få det att fungera.
          </note>
          <note>
            Därmed inte sagt att vi ska strunta i gruvorna i Norrland eller
            skogen i Skåne. Hela Sverige måste leva. Jag är helt överens med
            dig, men vi kan inte bortse från Stockholm.
          </note>
          <note type="speaker">
            Anf. 363 BÖRJE VESTLUND (S):
          </note>
          <note>
            Herr talman! Det känns nästan hedervärt att i denna sena timme
            få avsluta denna ganska långa och intensiva debatt som vi har
            haft här under eftermiddagen om någonting som kanske är en av
            de viktigaste frågor som vi har för att vi ska kunna utveckla
            vårt land och fortsätta att vara den välfärdsstat de flesta av
            oss vill att det här landet ska vara. Tillväxt och arbetsmarknadspolitik
            är några av de viktigaste delarna för att vi ska kunna bygga upp
            ett sådant land.
          </note>
          <note>
            Därför är det mycket beklagligt att debatten har handlat om skattesänkningar
            eller skattehöjningar, vilket man vill, i några få branscher.
            Den har inte handlat om de väsentliga sakerna.
          </note>
          <note>
            Hur ska basindustrin kunna utvecklas och bidra till att vi får
            in de exportintäkter som vi så väl behöver? Jag tror inte att
            basindustrin kommer att ge den stora sysselsättningen, men det
            är ingen tvekan om att basindustrin även i framtiden kommer att
            stå för mycket stora delar av våra exportintäkter.
          </note>
          <note>
            Lika viktigt är det att man tar hänsyn till de nya företagen,
            som ofta startas i de kreativa näringarna. Vi vet ju att de också
            exporterar mycket. Jag tänker på spelbranschen, modet och designen
            i vårt land som exporterar mer och mer.
          </note>
          <note>
            Vi socialdemokrater tycker därför att vi inte ska kasta bort
            debatten om tillväxten och arbetsmarknaden genom att bara låta
            det handla om skattelättnader i några få branscher. Det är det
            det handlar om, och det har varit det stora slagordet under dagens
            debatt. Det beklagar vi socialdemokrater.
          </note>
          <note>
            Vi har till exempel lagt ett exportstödpaket på 250 miljoner
            kronor, inte för att underlätta för dem som redan finns på en
            exportmarknad utan framför allt för att vi ska öka möjligheten
            för de företag som inte finns ute på en exportmarknad i dag, de
            små och medelstora företag som i dag kanske inte har velat ta
            steget utanför Sveriges gränser. Det är de företagen vi tycker
            ska finnas på en ny marknad, och kanske ska man i första hand
            vända sig till EU:s inre marknad.
          </note>
          <note>
            Vi vill satsa pengar på att öppna nya representationer i New
            York, i Kanton, i São Paulo och i Botswana. Det är också viktigt
            att inte bara kunna exportera och få råd om hur man ska exportera.
            Det ska också finnas exportkreditgarantier. Vi föreslår därför
            70 miljoner i extra anslag till Exportkreditgarantinämnden. Vi
            vill utveckla fler regionala exportcentrum och ge företag inom
            en viss region som vill gå ut på en exportmarknad möjligheter
            genom att vi skjuter till en slant så att de kan slå sig samman
            och bilda en stor verksamhet.
          </note>
          <note>
            Man kan kritisera oss socialdemokrater för både det ena och det
            andra. När det handlar om tillväxt och företagande vill jag dock
            påstå att vi har gjort vår hemläxa. Allianspartierna har stannat
            i sin utveckling och slutade prata om dessa frågor redan när de
            tillträdde 2006. Sedan har det inte hänt någonting. De har nämligen
            fortfarande bara ett recept.
          </note>
          <note>
            Vi har utvecklat vår politik och har någonting nytt att erbjuda
            marknaden. Vi har någonting nytt att erbjuda företagen. Vi har
            någonting nytt att erbjuda framtidens arbetstagare. Det är skillnaden
            mellan socialdemokratisk tillväxtpolitik och Alliansens tillväxtpolitik
            som de ändå inte har kunnat genomföra. Det har visat sig i dagens
            debatt att det finns alltför många blottor. Det är beklagligt
            och tråkigt. Alliansen borde gå hem och fundera över att göra
            sin läxa. Det är dags för det nu.
          </note>
          <note>
            Vi behöver en ny politik för tillväxt, företagande och arbetsmarknad.
            Jag är helt övertygad om att svenska folket delar min uppfattning
            i den frågan.
          </note>
          <note type="speaker">
            Anf. 364 STAFFAN ANGER (M) replik:
          </note>
          <note>
            Herr talman! Vi har, Börje Vestlund, debatterat många gånger
            när jag satt i näringsutskottet.
          </note>
          <note>
            Det jag saknar i debatten är framför allt att ni inte talar om
            hur bra regeringen har skött innovationer och satsningen på forskning
            och utveckling. Det har aldrig i svensk historia satsats så mycket
            på forskning och utveckling som nu: 9 miljarder i den senaste
            propositionen.
          </note>
          <note>
            Det är viktigt eftersom mycket av vår export i framtiden kommer
            att vara tjänster, inte produkter. Det är tjänster med högkvalitativa
            krav. Därför är det konstigt att ni bara talar om att tillsätta
            ett råd där statsministern, som ju inte har kunskap om detta,
            ska sitta som ordförande. För att utveckla tjänstemarknadssidan
            skulle ni i stället kunna engagera er med organisationer, med
            pengar och med folk som kan detta.
          </note>
          <note type="speaker">
            Anf. 365 BÖRJE VESTLUND (S) replik:
          </note>
          <note>
            Herr talman! Thomas Strand kommer att diskutera innovationsfrågor
            betydligt mer än vad jag gör i detta sammanhang. Jag valde att
            diskutera tillväxten i ett större perspektiv. Men vad är det för
            skillnad på Innovationsrådet och det så kallade Globaliseringsrådet,
            där väl Fredrik Reinfeldt överlät ordförandeskapet till Lars Leijonborg?
            Det var ändå en politiker, ett statsråd, som ledde Innovationsrådet
            trots att det var hemskt att politiker skulle engagera sig i debatten
            om tillväxten och de framtida frågorna. Det skulle experterna
            avgöra. Vad är det för skillnad?
          </note>
          <note>
            Kritiken är möjligen att det inte räckte med att skjuta till
            pengar – om man hade gjort det hade vi kanske berömt det. Man
            skulle dessutom stöpa om och organisera om alltihop så att det
            tog lite extra tid innan man kunde få ut pengarna till företagen,
            människorna och arbetstagarna.
          </note>
          <note type="speaker">
            Anf. 366 STAFFAN ANGER (M) replik:
          </note>
          <note>
            Herr talman! Jag förmodar att Börje Vestlund har läst rapporten
            från Globaliseringsrådet. Det finns mycket bra i den. Regeringen
            har tagit det till sig i sin politik för att verkligen försöka
            förstärka konkurrenskraften och svensk industri.
          </note>
          <note>
            En fråga som jag nämnde var energi, som är oerhört viktigt för
            att över huvud taget klara exporten.
          </note>
          <note>
            Det är bra att oppositionen satsar på Business Sweden, som det
            heter numera. Ni var emot att det skulle läggas ihop en gång i
            tiden. Det är bra att ni satsar på det.
          </note>
          <note type="speaker">
            Anf. 367 BÖRJE VESTLUND (S) replik:
          </note>
          <note>
            Herr talman! Vi har diskuterat energi tidigare, och jag tänker
            inte ta upp den debatten. Däremot ska jag kommentera det sista.
          </note>
          <note>
            Det var många saker som Moderaterna hade sett oss göra under
            årens lopp, och alla myndigheter är inte nedlagda. En del har
            man gjort om.
          </note>
          <note>
            Vi hade en annan uppfattning när man gjorde om Exportrådet till
            Business Sweden, men vi kan inte backa tillbaka bandet och säga
            att vi skiljer på verksamheterna igen. Det vore direkt korkat
            och irrationellt. Det är viktigare att få i gång tillväxten i
            stället för att stöpa om statens verksamhet. Därför arbetar vi
            mycket mer för att få fram Business Sweden.
          </note>
          <note type="speaker">
            Anf. 368 THOMAS STRAND (S):
          </note>
          <note>
            Herr talman! Vi socialdemokrater har satt kampen mot arbetslösheten
            högst på vår agenda. Vårt mål är att ha EU:s lägsta arbetslöshet
            år 2020. Det är en tuff utmaning, men vi räds den inte. Då är
            det viktigt att satsa offensivt på alla politikområden. Vi behöver
            en bra arbetsmarknadspolitik, en bra skolpolitik, en bra vårdpolitik
            och en bra näringspolitik. Man kan fortsätta räkna upp område
            efter område där vi vill satsa offensivt. Det är mycket klokare
            än att sänka skatten och tro att det är lösningen på problemen.
            Satsa offensivt, investera offensivt för att få mer jobb är vårt
            svar.
          </note>
          <note>
            Jag vill koncentrera mig på ett mycket viktigt område i batteriet
            av åtgärder. Det handlar om vikten av att prioritera forskning,
            innovation och utbildning ännu mer.
          </note>
          <note>
            Det är angeläget att se den röda tråden mellan utbildning, forskning
            och innovation. När man ser helheten bygger man ett starkt Sverige.
            Därför behöver vi mer utbildning, mer forskning och mer innovationer.
            Det är en politik som bygger ett starkt Sverige och som gör företagen
            starka och leder till mer jobb och tillväxt.
          </note>
          <note>
            Jag vill nämna några områden där jag tycker att vi borde ta ut
            steglängden. För det första måste vi tänka långsiktigt om högre
            utbildning, forskning och innovation ska kunna fungera som motorer
            för jobb och tillväxt.
          </note>
          <note>
            Denna långsiktighet saknas tyvärr i dag. Forsknings- och innovationspropositionen
            kommer vart fjärde år. I stället borde vi tänka lite annorlunda,
            tänka längre, ta ut steglängden, tänka 10–15 år framåt i tiden
            för att bygga Sverige starkt. Forskningens aktörer, både akademin
            och företagsvärlden, vill ha det så. De vill ha spelregler som
            är långsiktiga och hållbara. Det tycker jag är en viktig fråga
            för politiken. Jag beklagar att den nuvarande regeringen inte
            ser det så utan har fortsatt att driva en mer kortsiktig forsknings-
            och innovationspolitik.
          </note>
          <note>
            För det andra är det synnerligen angeläget att se över hur forsknings-
            och innovationspolitiken ska organiseras och finansieras. Trots
            att forskningsanslagen ökat kraftigt de senaste tio åren har Sverige
            inte förbättrat sin internationella position som forsknings- och
            innovationsnation. Studerar vi banbrytande forskning ser vi att
            länder som Danmark, Nederländerna och Schweiz lyckats bättre än
            vi. Det visar att det inte räcker med enbart högre anslag. Det
            behövs också strukturreformer för att få ut mer av svensk forskning
            och innovation. Därför tror vi att det behövs en bred parlamentarisk
            översyn av den svenska forsknings- och innovationspolitiken.
          </note>
          <note>
            Om vi tittar på hela det svenska högskolelandskapet får vi ett
            nej av den sittande regeringen även till det. Vi tror att det
            är nödvändigt att se över vår organisering och finansiering av
            forskning och innovation, för det bygger Sverige starkt. Det stärker
            svenska företag och deras konkurrensmöjligheter.
          </note>
          <note>
            För det tredje satsar regeringen tyvärr alldeles för lite på
            att stärka samverkan mellan akademi, näringsliv, offentlig sektor
            och politik. Representanter för näringslivet, både arbetsgivare
            och fackliga företrädare, säger samma sak. Det behövs mer av samverkan.
          </note>
          <note>
            Om vi hade regeringsmakten skulle vi satsa betydligt mer på samarbete
            och gemensamma prioriteringar av forskningsresurser, utbildningsinsatser
            samt export- och investeringsfrämjande åtgärder. Vi skulle också
            sjösätta en mycket tydligare och kraftfullare innovationsstrategi
            som vore nära kopplad till forskningspolitiken. Då skulle vi bygga
            upp en ny samverkansmodell mellan olika samhällsaktörer, en modell
            som tog sin utgångspunkt i centrala framtidsutmaningar.
          </note>
          <note>
            Vi har i vårt budgetförslag avsatt 500 miljoner mer än regeringen
            avsatt i sin forskningsbudget, just för att stärka samverkansmodeller.
            Under fyra år blir det 2 miljarder. Vi anger speciellt life science
            och klimatutmaningen som de mest angelägna områdena att satsa
            på. Då behöver vi ett innovationsråd lett av statsministern. Där
            samlar man aktörerna och diskuterar, för en dialog, problematiserar
            och försöker hitta lösningar på de stora utmaningarna. Utöver
            det centrala innovationsrådet behövs också regionala innovationsråd.
          </note>
          <note>
            Herr talman! Jag vill avslutningsvis säga att det finns saker
            vi skulle kunna göra på forsknings- och innovationspolitikens
            område, saker som den sittande regeringen tyvärr inte gör. Vi
            vill fokusera på det. Det vore mycket bättre att satsa pengar
            på det än att låna pengar och sänka skatter för 15 miljarder.
            Det visar på skillnaden i synsättet när det gäller att bygga Sverige
            starkt, skapa starka företag och konkurrenskraft, vilket leder
            till fler jobb och bättre välfärd.
          </note>
          <note type="speaker">
            Anf. 369 GUNNAR ANDRÉN (FP) replik:
          </note>
          <note>
            Herr talman! Nu talades det om ytterligare ett område där regeringen
            är otillräcklig och gör för lite. Samtidigt råkade Thomas Strand
            i en bisats notera att vi hade de högsta ökningarna någonsin av
            forskningsanslagen, särskilt under förra mandatperioden. Det är
            en väldig förändring.
          </note>
          <note>
            Jag håller med Thomas Strand om att det i förlängningen alltid
            finns en risk att man tappar mycket på forskningsområdet om man
            inte följer med i den utveckling som sker utomlands. Det är utvecklingen
            utomlands som bestämmer hur mycket vi måste satsa. Jag ska inte
            säga att det berodde på Göran Persson, men vi hade halkat efter
            under ett antal år. Samtidigt sker den verkligt stora tillämpade
            forskningen vid exempelvis Ericsson och Astra. Där har vi, åtminstone
            när det gäller life science-forskningen, hamnat på efterkälken.
            Utvecklingen har gått mycket fortare i många andra länder. Där
            har vi mycket att göra de närmaste åren.
          </note>
          <note type="speaker">
            Anf. 370 THOMAS STRAND (S) replik:
          </note>
          <note>
            Herr talman! Det är bra med mer pengar till forskning. Det säger
            vi inget om. Vi har till och med anslagit lite mer pengar, och
            inte så lite heller utan 2 miljarder under fyra år, för att just
            stärka samverkansforskningen där politik, akademi, näringsliv
            och offentlig sektor möts och utvecklar nya forskningsprogram.
          </note>
          <note>
            När Alliansen kom till makten 2006 togs branschprogrammen bort.
            Det var verkningsfulla program som lyfte svenska företag och förbättrade
            svensk välfärd. Vi säger inte att vi ska ha tillbaka branschprogrammen
            utan ha något annat som kommer i stället och heter samverkansprogram.
            Det bygger på idén att man möts för dialog mellan politik, näringsliv,
            offentlig sektor och akademi. Det är oerhört viktigt.
          </note>
          <note type="speaker">
            Anf. 371 GUNNAR ANDRÉN (FP) replik:
          </note>
          <note>
            Herr talman! Ibland tror jag att det finns vissa politikområden
            som inte lämpar sig särskilt väl för partipolitiska strider. Det
            här är ett sådant område. Sverige är ett alltför litet land för
            att ha råd med stora strider om forskningspolitiken, innovationspolitiken
            och så vidare. Däremot finns det andra områden som vi ska strida
            om.
          </note>
          <note>
            I den här frågan är det viktigt att vi slår vakt om våra stora
            företag och, inte minst, de stora universitet som varit framgångsrika:
            Karolinska, Tekniska högskolan i Stockholm och Lund, Chalmers
            och så vidare. Dem måste vi absolut satsa på för att kunna ligga
            i framkant. Det är viktigt också för företagen och för samverkan.
          </note>
          <note type="speaker">
            Anf. 372 THOMAS STRAND (S) replik:
          </note>
          <note>
            Herr talman! Det finns några punkter där vi faktiskt är oense
            och några där vi är ense. Det finns saker som är centrala, och
            jag har nämnt några här i dag. Det gäller samverkan mellan akademi,
            näringsliv, politik och offentlig sektor. Där måste vi ta ut steglängden.
            Där har vi kritik mot regeringen.
          </note>
          <note>
            Det gäller också att tänka långsiktigt och komma överens om spelregler
            för alla aktörer.
          </note>
          <note>
            Det tredje jag vill nämna i sammanhanget är att hela landet ska
            leva även vad gäller forskning och innovation. Högskolorna och
            de nya universiteten behöver resurser. De har i dag för få forskningsmöjligheter
            och för lite forskningsresurser. Där är vi fortfarande oense.
          </note>
          <note>
            Ekonomi och skatter
          </note>
          <note type="speaker">
            Anf. 373 LEIF JAKOBSSON (S):
          </note>
          <note>
            Herr talman! Jag tänkte begrunda det faktum att det inte finns
            några gratisluncher. Vårt land, som de allra flesta är stolta
            över och tycker är ett föredöme i världen, bygger på att vi sedan
            efterkrigstiden har haft en balanserad politik där vi satsat på
            det offentliga och gemensamma och samtidigt utvecklat det privata
            näringslivet. Det har handlat om stora, offentliga investeringar
            i telefoni, järnväg och bostäder, vilket lett till framgångar
            för svensk industri på hemmamarknaden och också lett till exportframgångar.
          </note>
          <note>
            Vi har använt resurserna till att ständigt höja kvaliteten i
            utbildningen, ge fler möjlighet till utbildning, se till att människor
            mitt i livet kunnat skola om sig och få nytt jobb. På det sättet
            har vi hela tiden försett näringslivet med ny och bättre kompetens.
          </note>
          <note>
            Vi har ett trygghetssystem som gör att människor vågar mer i
            livet. Vi har ett system för människor som blir arbetslösa eller
            sjuka eller råkar ut för något annat i livet. Då finns vi andra
            där och stöttar. Det är det som konstituerar den nordiska modellen,
            som på senare år blivit mycket uppmärksammad i världen. Det skrivs
            böcker om den och man sitter på universitet runt om i världen
            och försöker klura ut den hemliga kod som gör att länderna långt
            upp i norr klarar sig så bra.
          </note>
          <note>
            Det där börjar nu gå sönder. Vi har talat om arbetslösheten i
            dag. Vi har talat om skolresultaten. Vi vet att de mest utsatta
            människorna blir allt fattigare i vårt land.
          </note>
          <note>
            Vi hade en OECD-konferens här i våras där politiker från hela
            världen lyssnade på hur den nordiska modellen är konstruerad.
            När de fick klart för sig att den håller på att förflackas var
            den självklara frågan: Om ni har nyckeln, varför håller ni nu
            på och förstör den? Det var ganska pinsamt för regeringens företrädare,
            kan jag säga.
          </note>
          <note>
            Varför går det då inte åt rätt håll längre? Jo, det beror på
            de gigantiska skattesänkningar som har skett de senaste sju åren.
            Den gemensamma finansieringen, det samspel som har gjort att Sverige
            hela tiden har kunnat gå framåt och vinna nya marknader, nya innovationer
            och nya företag och samtidigt lyfta välfärden i vårt land, det
            kontraktet är brutet genom dessa enorma skattesänkningar, som
            är i storleksordningen att Bo Lundgren känner avundsjuka.
          </note>
          <note>
            Det är det jag menar med att det inte finns några gratisluncher.
            Man kan inte ha den svenska modellen, den nordiska välfärdsmodellen
            och utvecklingen av företagen och samtidigt låta bli att finansiera
            den offentliga delen av den här modellens sätt att fungera.
          </note>
          <note>
            Det är precis det som håller på att hända nu. Ni ärvde 2006 stora
            överskott på 4–5 procent. Tänk om ni hade sparat de pengarna till
            svåra tider, till finanskrisen! De kunde ha sett till att folk
            kunnat hålla i gång, som i andra länder i Europa. Nej, de pengarna
            brände i fickan. De skulle delas ut genom skattesänkningar.
          </note>
          <note>
            Och detta har bara pågått. Det har varit en liten paus, men när
            Sverigedemokraterna deklarerade att de var med på ytterligare
            ett jobbskatteavdrag var ni där igen. Men då var pengarna slut.
            Nu pratar vi om nästa år, 2014, då vi räknar med en hygglig tillväxt
            som närmar sig 3 procent. Då planerar ni för ett budgetunderskott
            på 1 ½ procent. Vad ska ni använda pengarna till? Jo, skattesänkningar.
          </note>
          <note>
            Den här politiken har verkligen nått vägs ände. Och det är inte
            bara vi som säger det. Jag undrar om ni läser borgerliga ledarsidor,
            där de flesta inser att den här politiken inte längre håller,
            inte bara därför att den urholkar offentliga medel och tar bort
            möjligheterna för det som har byggt upp Sverige, utan också därför
            att motiven inte fungerar. Jobbskatteavdragen ger inte jobb. Alla
            är överens om det. Ändå ska ni envisas med att göra det ännu en
            gång, den här gången dock med lånade pengar.
          </note>
          <note>
            Än värre är det naturligtvis när olika expertmyndigheter, senast
            Konjunkturrådet, säger att det inom de närmaste åren kommer att
            fattas 70 miljarder om vi ska upprätthålla det vi kallar den svenska
            modellen. Vi har först använt ett överskott. När vi sedan är på
            väg in i en hygglig konjunktur börjar vi låna för att sänka statens
            inkomster. Det där kommer nog historien att ha en hel del synpunkter
            på.
          </note>
          <note>
            För oss socialdemokrater går framtidsinvesteringar och satsningar
            på välfärden före skattesänkningar. Vi hoppas att väljarna kommer
            att tycka detsamma.
          </note>
          <note type="speaker">
            Anf. 374 PER ÅSLING (C) replik:
          </note>
          <note>
            Herr talman! Låt mig göra några konstateranden, Leif Jakobsson.
            Den kommunala konsumtionen ökade mellan 2006 och 2012 från ca
            640 miljarder till 800 miljarder. Den offentliga sektorns andel
            av bnp ligger på strax över 52 procent. Om det har skett någon
            förändring har det ökat med någon tiondel. Den svenska statsskulden
            har minskat och ligger nu på runt 40 procent. Den statliga inkomstskatten
            har ökat med ca 10 procent mellan 2006 och 2012. Då var den 1
            423 miljarder. I fjol var den 1 566 miljarder. Hur kan du stå
            och säga det du sade i talarstolen?
          </note>
          <note type="speaker">
            Anf. 375 LEIF JAKOBSSON (S) replik:
          </note>
          <note>
            Herr talman! Den här bombmattan av siffror är ett försök att
            påstå att välfärden till och med blivit bättre när man sänkt skatterna.
            Ni är tillbakatryckta. Ni vet att människor runt om i landet ifrågasätter
            kvaliteten i välfärden och vad som händer. Vi kan ta vilket område
            som helst. Ta bara en sådan sak som att betydligt färre i en årskull
            nu kan erbjudas högskoleutbildning. Det är väl fullständigt självklart
            att det inte är vägen framåt för Sverige, inte om vi vill fortsätta
            med den framgångsrika modell som ni själva säger att ni står för.
            Det finns inga gratisluncher. Man kan inte ta bort 130 miljarder
            och sedan säga att man har samma verksamhet. Det är det som har
            hänt.
          </note>
          <note type="speaker">
            Anf. 376 PER ÅSLING (C) replik:
          </note>
          <note>
            Herr talman! Det är med viss förvåning jag lyssnar på min riksdagskollega
            Leif. Faktum kvarstår. De statliga skatteintäkterna har ökat med
            i storleksordningen 10 procent. Till det ska läggas att vi har
            gjort stora framtidsinvesteringar. När det gäller till exempel
            forskning, innovation och infrastruktur har anslagen fördubblats
            i de senaste propositioner den här regeringen lagt kontra vad
            den föregående socialdemokratiska regeringen gjorde.
          </note>
          <note type="speaker">
            Anf. 377 LEIF JAKOBSSON (S) replik:
          </note>
          <note>
            Herr talman! Begrepp som inflation, löneökningar och befolkningsökning
            säger en hel del om vad detta handlar om. Bombmattan kommer inte
            att fungera, Per Åsling.
          </note>
          <note>
            Per Åsling säger att statsskulden har sjunkit. Ja, men inte genom
            att vi gnetat ihop pengarna, utan genom att ni har sålt räntabla
            tillgångar. Det är en helt annan sak än det Göran Persson gjorde
            när han tog ned Sveriges statsskuld.
          </note>
          <note type="speaker">
            Anf. 378 GUNNAR ANDRÉN (FP) replik:
          </note>
          <note>
            Herr talman! Jag ska ta upp de enorma skattesänkningarna i mitt
            huvudanförande. Nu ska jag ställa en annan fråga. Leif Jakobsson
            citerade Milton Friedman: Det finns inga gratisluncher. Det är
            naturligtvis alldeles rätt. Men, Leif Jakobsson, vice ordförande
            i skatteutskottet, har Sverige klarat sig bra eller dåligt i olika
            avseenden sedan krisen tog 2009 jämfört med andra stora europeiska
            industrinationer? Det är den reella jämförelsen. Har vi klarat
            oss dåligt eller ganska hyfsat? Det är en intressant fråga.
          </note>
          <note type="speaker">
            Anf. 379 LEIF JAKOBSSON (S) replik:
          </note>
          <note>
            Herr talman! Det vi socialdemokrater i första hand mäter är hur
            pass bra vi klarar oss när det gäller att se till att alla de
            människor som vill arbeta också får arbeta. Där har vi klarat
            oss sämre än väldigt många jämförbara industrinationer här i Europa.
            Vår arbetslöshet har ökat mer och har stannat på den högre nivån
            på grund av den här politiken.
          </note>
          <note>
            Jag ska passa på att ställa en fråga. Gunnar Andrén är alltid
            intellektuellt spänstig. Jag kritiserade jobbskatteavdraget. I
            går insåg vi att även statsministern numera inte tycker att jobbskatteavdraget
            är någon bra idé, eftersom han sade: Det där ska vi inte lova
            inför nästa val. Kan Gunnar Andrén garantera att en fortsatt alliansregering
            – förhoppningsvis blir det ingen sådan – lovar att det inte blir
            fler jobbskatteavdrag?
          </note>
          <note type="speaker">
            Anf. 380 GUNNAR ANDRÉN (FP) replik:
          </note>
          <note>
            Herr talman! Jag kan personligen inte garantera någonting i den
            vägen. Det finns ingen i det här landet som kan garantera någonting
            om det ena eller det andra, eftersom det är väljarna som har makten
            den 14 september nästa år. Detta kan jag alltså inte lova.
          </note>
          <note>
            Många industrinationer har klarat sig bättre än Sverige, säger
            Leif Jakobsson. Låt oss få höra två exempel på länder som klarat
            sig bättre än Sverige i nedgången sedan 2009!
          </note>
          <note type="speaker">
            Anf. 381 LEIF JAKOBSSON (S) replik:
          </note>
          <note>
            Herr talman! Man skulle väl säga att både Tyskland och Österrike
            har klarat arbetslösheten mycket bättre, och det är det viktigaste
            måttet vi har att prata om.
          </note>
          <note>
            Det tapp vi fick på industrijobb i Sverige under finanskrisen
            var alldeles extremt. Vi såg andra länders regeringar som gjorde
            betydligt mer. Ta till exempel Tysklands insatser med korttidsarbete.
            Nu ligger det framme förslag om att man skulle kunna genomföra
            något liknande i nästa kris. Men det vi ställde krav på då var
            helt omöjligt, och vi såg ett fritt fall för svensk industri.
          </note>
          <note type="speaker">
            Anf. 382 GUNNAR ANDRÉN (FP):
          </note>
          <note>
            Herr talman! Jag måste få fortsätta på repliken. När Leif Jakobsson
            säger Österrike måste vi komma ihåg att man får vara försiktig
            med statistik. Den österrikiska förvärvsfrekvensen för kvinnor
            är mycket lägre än den svenska. Det måste man ta med i beräkningen.
            Österrike är inget bra exempel, för kvinnor har mycket lägre förvärvsfrekvens
            där. Jag tycker att de har en förskräcklig politik i Österrike.
            Men de har många andra goda saker.
          </note>
          <note>
            Fru talman! Så långt kommen i 2013 års allmänpolitiska debatt
            kan det vara befogat med några ord från Värmland med bäring på
            hela vårt land.
          </note>
          <note>
            Låt mig därför börja med att travestera Gustaf Fröding i Äktenskapsfrågan
            från 1891. Det är Erk som funderar:
          </note>
          <note>
            Maja du! Så ska vi hat! – – – Men, Maja du, Maja du, var ska
            vi tat?
          </note>
          <note>
            Fru talman! Skattepolitik, bostadspolitik och skolpolitik har
            en sak gemensamt. Alla har vi som medborgare och oftast skattebetalare
            ett mycket personligt förhållande till dessa saker, egna erfarenheter
            och kunskaper, inte minst om hur skattepolitiken borde vara utformad
            och är utformad, vad som borde göras och hur den ska fungera bättre
            och vara rättvisare.
          </note>
          <note>
            Jag har tillhört riksdagens skatteutskott sedan 2002 – en tid
            när fru talmannen var ordförande – nu på tolfte året. Det gör
            väl att man får både lite perspektiv på skattepolitiken och lite
            kunskaper om hur skattepolitiken och olika förändringar fungerar.
          </note>
          <note>
            Folkpartiet är ett mycket tråkigt parti i skattepolitiken. Vi
            tycker samma år efter år, decennium efter decennium. Hur illustrera
            detta? Jo, jag tog med mig en liten skrift daterad den 30 april
            1950: Det måste löna sig att arbeta av Bertil Ohlin, Folkpartiets
            tidigare partiledare och senare också Nobelpristagare i ekonomi.
          </note>
          <note>
            Denna tes, Det måste löna sig att arbeta , är och förblir grunden
            för vår skattepolitik.
          </note>
          <note>
            Jag tror att vi behöver tre mål för skattepolitiken, som ju i
            övrigt är ett medel för att finansiera den välfärd vi som ombud
            för Sveriges folk gemensamt beslutar om.
          </note>
          <note>
            Det övergripande i skattepolitiken är alltid att skattebaserna
            ska vara breda, att skattesatserna ska vara låga och att det måste
            löna sig att spara. Men sedan kommer man till det mer konkreta.
          </note>
          <note>
            Tyvärr har vi under en lång följd av år gått i en annan riktning
            efter det att Socialdemokraterna och Folkpartiet 1990 gjorde upp
            om hur skattesatserna skulle se ut på detta område. Skattesystemet
            ser ut som en schweizerost på denna punkt just nu, fru talman.
            Det är inte bra.
          </note>
          <note>
            Därtill kommer, skulle jag vilja tillägga, att ägarskatterna
            förmodligen också behöver sänkas på grund av utvecklingen i omvärlden.
            Det är i och för sig inget mål för skattepolitiken. Det är en
            nödvändig konsekvens av utvecklingen i omvärlden.
          </note>
          <note>
            Vad har då hänt på skatteområdet sedan 2006?
          </note>
          <note>
            Det viktigaste, som jag ser det, är att skatten på arbete har
            sänkts i flera steg.
          </note>
          <note>
            Jag har aldrig begripit, fru talman, varför Socialdemokraterna
            – Vänsterpartiet förstår jag mer – är så förtjusta i höga skatter
            på arbete. Det har ju varit så i decennium efter decennium. Jag
            tycker att ett riktigt arbetarparti borde vara intresserat av
            att flytta skatten från arbete till konsumtion i stället. Det
            är ett viktigt mål för denna regering att få en bredare skattebas
            för konsumtionen.
          </note>
          <note>
            Jag har många gånger, eftersom det är en så väldig kritik mot
            jobbskatteavdraget, ställt frågan: Hur många fler Volvobilar skulle
            ha sålts i detta land om vi inte hade haft ett jobbskatteavdrag?
            Men jag har inte av någon vice ordförande i skatteutskottet –
            Leif Jakobsson är nu den tredje som jag ställer denna fråga till
            – fått något svar. Hur många fler Volvobilar skulle ha sålts om
            vi inte hade haft jobbskatteavdraget i detta land?
          </note>
          <note>
            Det är en mycket viktig fråga, för den handlar om huruvida folk
            har tillräckligt med pengar för att konsumera. Leif Jakobsson
            eller någon annan var ju tidigare inne på att vi behöver konsumera.
          </note>
          <note>
            Det finns andra saker som är väldigt viktiga, men tyvärr medger
            inte tiden att jag går igenom alla. Bolagsskattesänkningen har
            varit viktig av den anledningen att den har fått flera företag
            att stanna kvar i Sverige och därmed flera jobb, till exempel
            nu senast Ericsson i Sigtuna. De två sista sakerna är att vi har
            fått stopp på bostadsskattehöjningarna – det finns nu ingen så
            död politisk fråga som fastighetsskatten – och att vi har fått
            stopp på skattehöjningarna på elektricitet. Jag tycker att det
            är mycket bra av den svenska regeringen.
          </note>
          <note type="speaker">
            Anf. 383 LEIF JAKOBSSON (S) replik:
          </note>
          <note>
            Fru talman! Jag ska koncentrera mig på ett par saker.
          </note>
          <note>
            Hade jag vetat att vi skulle tömma bokhyllan hade det stått en
            bok av Ernst Wigforss här som heter Har vi råd att arbeta , som
            nog är ett viktigare dokument i denna diskussion.
          </note>
          <note>
            Gunnar Andrén tar upp jobbskatteavdraget och säger: Ja, men det
            är till för att folk ska köpa Volvobilar. Men det är inte så Anders
            Borg har resonerat. Han har resonerat så att det är till för att
            folk ska sitta och läsa skattetabellerna och komma fram till att
            det nog är bättre att jobba än att inte jobba.
          </note>
          <note>
            Hade det varit så att skattesänkningarna var konsumtionsstöd
            måste Gunnar Andrén svara på frågan: Varför ska inte pensionärer,
            sjuka och arbetslösa få vara med i den köpfesten? Varför ska inte
            de få köpa Volvobilar i så fall? Jobbskatteavdraget är ju konstruerat
            så: konsumtion bara för dem som arbetar.
          </note>
          <note type="speaker">
            Anf. 384 GUNNAR ANDRÉN (FP) replik:
          </note>
          <note>
            Fru talman! Det är samma konstruktion där som i förslaget om
            avdrag för fackföreningsavgifter. Det är exakt samma sak: Varför
            får inte pensionärer avdrag för det? Nu föreslår ni inte längre
            detta, men ni har tidigare gjort det. Vi har tidigare haft förvärvsavdrag
            för vissa familjer och så vidare, och det är exakt samma sak.
            Det slår lite olika.
          </note>
          <note>
            Jag håller med om att detta är en olycklig konsekvens och att
            det inte är bra. Men när vi skulle göra någonting 2006, 2007 och
            så vidare skulle vi se till att konsumtionen kunde öka. Då var
            detta också ett bra sätt att få ned skattetrycket.
          </note>
          <note>
            Därefter har vi vid fem olika tillfällen – om riksdagen godkänner
            det förslag som regeringen har lagt fram – sänkt skatten för pensionärer
            också med ett antal miljarder. Jag tar inte så många siffror,
            för det är väldigt svårt att lägga märke till dem.
          </note>
          <note>
            Under den tid som ni styrde hade ni säkert ingen ambition att
            inte sänka skatten för pensionärerna, men ni hade inte råd och
            kunde inte prioritera allt. Det är väl det som är orsaken till
            att ni inte klarade det. Jag tror säkert att ni ville sänka skatterna
            för pensionärerna den gången också.
          </note>
          <note type="speaker">
            Anf. 385 LEIF JAKOBSSON (S) replik:
          </note>
          <note>
            Fru talman! Men det hade ju bara varit att sänka skatterna för
            alla, i stället för att införa jobbskatteavdraget. Visst – det
            hade blivit lite mindre till var och en, men då kunde pensionärerna
            också ha fått köpa Volvobilar, vilket i så fall hade varit bättre.
            Vi hade velat använda huvuddelen av pengarna för att utveckla.
            Det är det vi pratar om.
          </note>
          <note>
            Jag måste ändå ställa frågan: Hur ser Gunnar Andrén på att Konjunkturrådet
            pekar på att det fattas i storleksordningen 70 miljarder bara
            om några år, att skatterna behöver höjas 70 miljarder? Hur ska
            ni klara det?
          </note>
          <note type="speaker">
            Anf. 386 GUNNAR ANDRÉN (FP) replik:
          </note>
          <note>
            Fru talman! Jag tror att det är väldigt viktigt att skilja på
            det ansvar som regeringen tar för olika bedömningar och vad olika
            intresseorganisationer gör. Nu är Konjunkturinstitutet visserligen
            inte en intresseorganisation utan en statlig myndighet. Men SKL,
            Sveriges Kommuner och Landsting, talar om att de behöver flera
            hundra miljarder. På det sättet är det så att olika intressenter
            alltid behöver mer pengar. Det finns inte en statlig myndighet
            som vill ha mindre pengar.
          </note>
          <note>
            Jag anser att det är precis som Bosse Ringholm sade en gång i
            tiden: Det är kloka avvägningar som man gör, även om konjunkturinstitut
            och en del andra institutioner gör andra avvägningar just då.
          </note>
          <note type="speaker">
            Anf. 387 HANNAH BERGSTEDT (S) replik:
          </note>
          <note>
            Fru talman! Gunnar Andrén öppnar med att citera Fröding: Var
            ska vi tat?
          </note>
          <note>
            Det är en mycket relevant fråga. Ökad arbetslöshet, ökad bostadsbrist
            och fler som går sjuka – det finns en del att göra.
          </note>
          <note>
            I nästa andetag säger Gunnar Andrén att man inte ska leva på
            lånade pengar, och det samtidigt som vi konstaterar att regeringen
            lånar till skattesänkningar.
          </note>
          <note>
            Vad är det som är fel i att investera i infrastruktur och bostadsbyggande?
            Vad är det som är fel i att investera i dem som är arbetslösa
            med utbildning och praktikplatser i stället för att satsa på just
            skattesänkningar?
          </note>
          <note>
            Gunnar Andrén och regeringen har en del att förklara i frågan
            Var ska vi tat?
          </note>
          <note type="speaker">
            Anf. 388 GUNNAR ANDRÉN (FP) replik:
          </note>
          <note>
            Fru talman! Jag vet inte om Hannah Bergstedt är lika oerhört
            förtjust i skatter på arbete som en del andra socialdemokrater
            är. Men jag menar att det har varit väldigt värdefullt att vi
            har kunnat öka konsumtionsutrymmet under de svåra år som det har
            varit för vanliga löntagare, till exempel sjuksköterskor, polismän,
            adjunkter och vad det nu kan vara.
          </note>
          <note>
            Det har varit väldigt bra för hela det svenska folkhushållet,
            och vi har därigenom kunnat öka basen för skatteuttag, så att
            det har kunnat bli ökade skatteintäkter. Det är ju effekten av
            detta.
          </note>
          <note>
            Vi har inte råkat ut för så låg förvärvsfrekvens bland kvinnor
            som Österrike, som Leif Jakobsson tyvärr sade är ett föredöme.
            Det är en väldigt dålig politik som man har fört i Österrike under
            de senaste åren. Det ska vi inte ha. Vi ska ha hög förvärvsfrekvens
            bland kvinnor, liksom vi gärna ska ha det bland män.
          </note>
          <note type="speaker">
            Anf. 389 HANNAH BERGSTEDT (S) replik:
          </note>
          <note>
            Fru talman! Förutsättningar att skapa arbete och att kunna ta
            arbete är jag väldigt förtjust i. Därför tror jag att det handlar
            om att investera långsiktigt i bland annat infrastruktur men också
            att arbetslösa ska kunna ta jobben.
          </note>
          <note>
            Jag tror även att man genom att höja till exempel barnbidraget
            eller bostadsbidraget också ökar konsumtionsutrymmet.
          </note>
          <note>
            Men det vi pratar om är fördelningspolitik. Vem är det som får
            möjlighet att konsumera?
          </note>
          <note type="speaker">
            Anf. 390 GUNNAR ANDRÉN (FP) replik:
          </note>
          <note>
            Fru talman! För att ta det sista anser jag att höjning av barnbidraget
            är ett väldigt effektivt sätt att öka konsumtionen. Det är mycket
            välriktat, och det har Folkpartiet varit med och gjort väldigt
            många gånger.
          </note>
          <note>
            Jag utesluter inte att höjda barnbidrag i framtiden kommer att
            kunna vara en väldigt bra konsumtionsinriktad åtgärd. Det har
            inte funnits utrymme de senaste åren för just detta – barnbidragen
            har varit ganska oförändrade under lång tid – men i den principfrågan
            anser jag att höjda barnbidrag är väldigt bra konsumtionsinriktade
            åtgärder.
          </note>
          <note type="speaker">
            Anf. 391 PER ÅSLING (C):
          </note>
          <note>
            Fru talman! För mig som centerpartist är det självklart att vi
            lägger grunden för framtiden genom mer frihet och lösningar som
            fungerar både i det lilla och i det stora.
          </note>
          <note>
            Det är ingen slump att jag ser det på det sättet. Det är så det
            fungerar hemma i Trångsviken, och det är så det fungerar på den
            svenska landsbygden.
          </note>
          <note>
            Det finns ingen quick fix, ingen snabb lösning som magiskt rättar
            till de strukturfel som byggts upp under årtionden. Många platser
            i Sverige lider fortfarande av sviterna efter en målmedveten flyttlasspolitik
            signerad S. Hade det funnits en universallösning hade vi genomfört
            den för länge sedan.
          </note>
          <note>
            Politiken måste underlätta för människor, företag, kommuner och
            regioner att forma sin framtid utifrån sina unika förutsättningar
            och därigenom bidra till Sveriges hållbara tillväxt.
          </note>
          <note>
            Fru talman! För inte så länge sedan var konstant utökat regelkrångel
            och byråkrati kombinerat med högre skatter för företagen en del
            av företagens vardag. Nu minskar vi regelkrånglet och sänker företagens
            kostnader år för år. Steg för steg gör vi det enklare och mer
            lönsamt att leva och driva företag i hela landet.
          </note>
          <note>
            Sysselsättningen har ökat i bemärkelsen att det är fler människor
            i arbete nu än tidigare trots den utdragna globala och europeiska
            krisen. Men ännu är utanförskapet för stort och arbetslösheten
            för hög. Många viktiga strukturreformer saknas fortfarande för
            att öka tillväxten och sysselsättningen och därmed stärka välfärden.
          </note>
          <note>
            Fru talman! Vi måste fortsätta ställa frågor och arbeta med lösningar.
            Hur ska vi göra det lättare och billigare att anställa? Vad krävs
            för att företag ska kunna och vilja växa, så att vi därmed får
            en jobbskaparlinje? Hur möter vi utmaningen att skapa likvärdiga
            förutsättningar att leva och verka i hela landet?
          </note>
          <note>
            Dessa frågor har bäring på framtidens stora strukturreformer
            i Sverige. De ställs även av dem som på djupet analyserat Sveriges
            kvarvarande ekonomiska problem och utmaningar – Långtidsutredningen,
            Finanspolitiska rådet, Framtidskommissionen etcetera.
          </note>
          <note>
            Fru talman! Jobben är avgörande för såväl byns som stadens tillväxt.
            Runt om i Sverige finns kraften, entreprenörerna och företagen
            som är nyckeln till en långsiktigt hållbar grön omställning och
            maten, energin och råvarorna som de gröna näringarna står för
            och levererar.
          </note>
          <note>
            Centerpartiet arbetar för väl fungerande och starka regioner,
            vilket är avgörande för en hållbar tillväxt och god service och
            välfärd i hela landet.
          </note>
          <note>
            Centerpartiet har tagit ställning för en regionalisering av Sverige
            som innebär att varje del av landet får ett ökat självbestämmande.
          </note>
          <note>
            Centerpartiets mål är att flytta beslut så nära individen som
            möjligt. Fler ekonomisk-politiska beslut ska flyttas ned på kommunal
            och regional nivå, exempelvis skattebaser.
          </note>
          <note>
            Centerpartiet sätter företagsamheten i centrum. Inte för att
            vi vill gynna företagen eller företagare som grupp, utan för att
            företagsamhet är förutsättningen för välstånd och bra jobb för
            alla, både direkt genom skapandet och utvecklandet av arbetstillfällen
            och indirekt genom ökade skatteintäkter till gemensam finansiering
            av vård, skola och omsorg.
          </note>
          <note>
            Fru talman! Låt mig avslutningsvis konstatera att Sveriges tillväxt
            är summan av alla regioners tillväxt. Goda förutsättningar för
            företagen och regionerna är bra för hela Sverige.
          </note>
          <note type="speaker">
            Anf. 392 LEIF JAKOBSSON (S) replik:
          </note>
          <note>
            Fru talman! Flyttlasspolitik, sade Per Åsling. Jag förmodar att
            han är medveten om att Sverige just nu har den allra högsta urbaniseringstakten
            i hela Europa, så ni har tydligen lyckats väldigt bra med att
            göra någonting åt det.
          </note>
          <note>
            När jag hörde det här inlägget satt jag undrade: Hur tänkte ni?
            Politik handlar ju om att prioritera. Då måste jag efter diskussionen
            och resonemanget om småföretagen och sådant ställa mig frågan:
            Varför valde ni att sänka skatten för dem som bor på Solkusten
            framför att ta bort andra sjuklöneveckan för företag? Det är nämligen
            vad ni har gjort.
          </note>
          <note>
            Ni sänker skatten, SINK, för människor som inte bor här och som
            enligt Anders Borg inte får del av jobbskatteavdraget. Ni lägger
            pengar på att sänka deras skatt, men ni säger nej till vårt förslag
            om att ta bort andra sjuklöneveckan. Hur tänkte ni?
          </note>
          <note type="speaker">
            Anf. 393 PER ÅSLING (C) replik:
          </note>
          <note>
            Fru talman! Vi lägger i budgeten för 2014 fram några skarpa förslag.
            För det första, när det gäller sjuklöneansvaret tillsätts en utredning
            som skyndsamt ska se över hur sjuklöneansvaret kan minska för
            de små företagen. Det är centralt.
          </note>
          <note>
            För det andra sänker vi egenavgifterna, vilket sänker kostnaderna
            för i storleksordningen 180 000 företag.
          </note>
          <note>
            För det tredje inför vi från den 1 december ett investeraravdrag,
            vilket medför att det blir enklare för nya företag att starta
            och för små företag att växa. Vi skapar ett skatteincitament som
            bidrar till att underlätta för riskkapital till dessa små företag,
            investeringskapital med andra ord.
          </note>
          <note type="speaker">
            Anf. 394 LEIF JAKOBSSON (S) replik:
          </note>
          <note>
            Fru talman! Sänkningen av arbetsgivaravgiften generellt är egentligen
            en återställare. Det första Maud Olofsson gjorde som näringsminister
            var ju att ta bort den ersättning för småföretag som fanns. Det
            där får man sätta på samma konto som att vi nu efter sju år får
            rimliga a-kasseavgifter igen.
          </note>
          <note>
            Jag har en annan fråga om hur ni tänkte. Varför bestämde ni er
            för att det var viktigt att höja brytpunkten, så att de som tjänar
            över 36 000 i månaden ska få lägre skatt i stället för att täcka
            upp de brister i landsbygdsprogrammet som EU-budgeten innebär?
          </note>
          <note type="speaker">
            Anf. 395 PER ÅSLING (C) replik:
          </note>
          <note>
            Fru talman! Låt mig börja med att konstatera att tack vare Centerns
            medverkan i regeringen har landsbygdsprogrammet tillförts ytterligare
            5 miljarder. Vi hade velat ha mer, men det är ändå 5 miljarder
            som vi medverkar till att programmet stärks med.
          </note>
          <note>
            Sedan konstaterade jag – jag blev tydligen missuppfattad – att
            egenavgifterna sänks med 2 ½ procentenhet, vilket gör att kostnaderna
            för de allra minsta företagen har sänkts med 8,5 procentenheter
            från 2006 i form av sänkta egenavgifter.
          </note>
          <note>
            Infrastruktur
          </note>
          <note type="speaker">
            Anf. 396 ANDERS YGEMAN (S):
          </note>
          <note>
            Fru talman! Jag kommer nyligen från Runö, några mil utanför Stockholm,
            där jag har träffat 300 chaufförer – 300 företrädare för svensk
            åkeri- och transportnäring. De är förbannade. De har sett tusentals
            jobb i svensk åkerinäring försvinna under den här regeringens
            tid vid makten. De har sett jobb flaggas ut. Jobb som förut sköttes
            av svenska åkerier sköts nu av åkare från Ukraina, Litauen eller
            till och med Filippinerna. Det är inget fel med det, men många
            av dessa transporter sker olagligt.
          </note>
          <note>
            Eftersom vi i Sverige inte kan upprätthålla svenska regler, svenska
            avtal och svenska villkor flaggas jobben ut. Det är som en repris
            av vad som har hänt på sjöfartsmarknaden, där tusentals jobb om
            året har flaggats ut.
          </note>
          <note>
            Det konstiga är att vi i flera år har vetat vad vi ska göra åt
            problemet. Jag tror att vi har haft enighet i riksdagens trafikutskott
            om vad som ska göras åt det. Ändå lyser åtgärderna med sin frånvaro
            – inte en skarp åtgärd från regeringen.
          </note>
          <note>
            Varför inför man inte krav på att frakthandlingarna för internationella
            transporter ska vara i förarhytten, så att polisen kan kontrollera
            och lagföra olagligt cabotage eller olaglig inrikestrafik? Varför
            har man inte gått vidare med klampning, som vi i trafikutskottet
            var överens om? Varför sker det inte mer kontroller på våra vägar?
            Varför röstade Moderaterna nej till att pröva den holländska modellen,
            det vill säga att det företag som har trafiktillståndet också
            är det företag som man ska vara anställd i?
          </note>
          <note>
            Jag kan inte tolka svaret som något annat än ett uttryck för
            regeringens ointresse för de här frågorna – ointresse för att
            hävda jobben och ointresse för att flagga in jobb i svensk åkerinäring.
          </note>
          <note>
            Svensk åkerinäring och svensk transportnäring står inför ett
            vägskäl. Antingen gör man som regeringen och står handfallen och
            ser på hur tusentals jobb försvinner ut i illegal verksamhet,
            eller så kan man börja vidta åtgärder och börja flagga in och
            skapa nya jobb i svensk åkerinäring: flagga ut jobben med regeringen
            eller flagga in dem med Socialdemokraterna.
          </note>
          <note>
            Fru talman! Jag ska byta ämne. De av oss som har lyssnat på Ekots
            nyhetssändning i dag kunde höra att Trafikverket, regeringens
            egen myndighet, varnar för vintern. Man sade att den här vintern
            skulle bjuda tågtrafikanterna på ett organiserat kaos. Om man
            är positivt lagd kan man se det som en förbättring gentemot de
            senaste vintrarna med regeringen, då det har varit totalt kaos,
            inställda tåg, försenade tåg och resenärer som står och fryser.
          </note>
          <note>
            Man kan undra vad regeringen har dragit för slutsatser, för i
            den budget regeringen har lagt fram skär man ned järnvägsunderhållet
            med flera hundra miljoner kronor. Som en konsekvens av detta varslar
            Sveriges största underhållsföretag, Infranord, 400 personer om
            uppsägning.
          </note>
          <note>
            För bara några veckor sedan låg rälsen lös, så lös att den kunde
            lyftas med handkraft, på Stockholms central – Sveriges mest trafikerade
            järnvägssträcka. Resenärerna som ser kaoset på järnvägen måste
            ju undra: Hur ska det kunna lösas av mindre pengar och färre underhållsarbetare?
            Det är vad regeringen föreslår.
          </note>
          <note>
            Sanningen är väl tyvärr att det kommer att bli nya år av tågkaos
            till dess att vi har bytt regering. Det finns ju saker att göra.
            Man kan, som vi socialdemokrater gör i vårt budgetförslag, anslå
            mer pengar till underhåll och göra en underhållssatsning. Man
            kan organisera underhållet bättre så att inte hundratals miljoner
            i skattepengar går förlorade som de gjorde i Göteborg, där Balfour
            Beatty efter att ha fått pengar drog sig ur Sverige.
          </note>
          <note>
            Man kan ställa krav på att banhållaren, Trafikverket, ska inspektera
            entreprenörernas arbete. Sverige är det enda landet i världen,
            mig veterligt, där det är entreprenören som själv godkänner kvaliteten
            på arbetet på järnvägen eller vägen. Detta har vi också sett har
            lett till tragiska dödsolyckor på våra vägar till följd av bristfälligt
            asfaltsarbete.
          </note>
          <note>
            Vi ser här också att punktligheten på svensk järnväg faller efter
            sju år med alliansregeringen. Så långt det finns statistik att
            tillgå kan man se att resenärernas förtroende för svensk järnvägstrafik
            aldrig har varit lägre. Det är en all time low efter ett antal
            år med alliansregeringen.
          </note>
          <note>
            Vill vi ha ordning på vägarna och på järnvägen är det dags att
            ordna en ny regering i Sverige.
          </note>
          <note type="speaker">
            Anf. 397 LARS TYSKLIND (FP) replik:
          </note>
          <note>
            Fru talman! Det är intressant att lyssna på när Anders Ygeman
            ganska ogenerat drar i gång en budgetdiskussion.
          </note>
          <note>
            Faktum kvarstår: Järnvägen har förfallit under decennier. Nivån
            2006 var de facto 3,8 miljarder. I dag är den närmast det dubbla.
            Sedan kan man alltid se på ett enskilt år och konstatera att det
            blir en variation, som Anders Ygeman gör, men det är de facto
            denna nivå det hela ligger på. Att man håller sig till ett enskilt
            år har kanske att göra med att det i S-budgeten finns siffror
            bara för 2014.
          </note>
          <note>
            Det handlar om långsiktighet. Alliansregeringen har lagt ned
            i storleksordningen 7 miljarder om året för drift och underhåll
            av järnväg och gör historiskt stora satsningar. Faktum kvarstår,
            som sagt: När vi tillträdde 2006 var nivån 3,8 miljarder.
          </note>
          <note type="speaker">
            Anf. 398 ANDERS YGEMAN (S) replik:
          </note>
          <note>
            Fru talman! Jag uppfattade faktiskt ingen fråga från Lars Tysklind.
            Jag uppfattade bara ett försvar av regeringens nedskärningar när
            det gäller underhållet på järnvägen och ett försvar av uppsägningen
            av 400 underhållsarbetare i Infranord. Det är män och kvinnor
            som skulle ha kunnat underhålla vår järnväg som i stället får
            gå till Arbetsförmedlingen, som så många har gjort under alliansregeringens
            tid.
          </note>
          <note>
            Arbetslösheten är högre nu än när ni tillträdde. Järnvägen är
            sämre nu än när ni tillträdde. Ni har haft sju år på er att fixa
            järnvägen. Det bästa Lars Tysklind kan komma med är att det handlar
            om socialdemokratiska regeringar under 70-talet eller 80-talet,
            att det är deras fel att alliansregeringen inte klarar järnvägen.
          </note>
          <note>
            Det duger inte, Lars Tysklind.
          </note>
          <note type="speaker">
            Anf. 399 LARS TYSKLIND (FP) replik:
          </note>
          <note>
            Fru talman! Det duger inte att föra det resonemang som Anders
            Ygeman gör heller. Man måste ändå inse att det här har förfallit
            under många decennier och att socialdemokratiska regeringar också
            får ta sitt ansvar för det.
          </note>
          <note>
            Sedan kvarstår faktum. I pengar räknat har alliansregeringen
            fördubblat ambitionen. Det faktumet kommer Anders Ygeman aldrig
            ifrån. Nu ligger det på 7 miljarder. År 2006 låg det på 3,8 miljarder.
            Och när det gäller den nu liggande budgeten har S bara redovisat
            siffror för 2014. Vad händer sedan, Anders Ygeman?
          </note>
          <note type="speaker">
            Anf. 400 ANDERS YGEMAN (S) replik:
          </note>
          <note>
            Fru talman! Att S bara har redovisat siffror för 2014 beror ju
            på att budgeten handlar om 2014. Sedan kommer vi att redovisa
            budgeten för 2015.
          </note>
          <note>
            Lars Tysklind lyckades inte svara på huvudfrågan. Om det nu har
            varit decennier av dåligt underhåll undrar jag: Hur skulle det
            kunna bli bättre av att man skär ned, som regeringen gör? Han
            svarade inte på frågan: Hur kan det bli bättre underhåll av att
            man sparkar 400 av de underhållsarbetare som ska utföra underhållet?
          </note>
          <note>
            De som ska bli oroliga av den här debatten är de tågresenärer
            som ska åka den här vintern.
          </note>
          <note type="speaker">
            Anf. 401 EDWARD RIEDL (M) replik:
          </note>
          <note>
            Fru talman! Tack, Anders Ygeman! Jag tycker att du tar upp en
            bra och viktig fråga som vi ska debattera. Det handlar om åkerinäringens
            utmaningar i Sverige. På flera punkter har du dessutom rätt. Vi
            har mycket kvar att göra. Men låt oss börja i den andra änden.
          </note>
          <note>
            Sverige är ett litet exportberoende land i Europas periferi.
            Inget annat land i Europa tjänar så mycket på handel som Sverige
            gör. Det är det som gör att vi har det välstånd vi faktiskt har
            i det här landet.
          </note>
          <note>
            I grunden är det bra att vi finns inom Europeiska unionen och
            att vi försöker få till stånd gemensamma regelverk som gör att
            vi konkurrerar på lika villkor. Sverige och några andra länder
            i norra Europa har mer välordnade system än en del länder i södra
            Europa, men vi lever under samma regelverk.
          </note>
          <note>
            Det är bra att vi får till stånd just de här regelverken när
            det gäller åkerinäringen. Det vi måste jobba vidare med och jobba
            hårt för handlar om de andra länderna.
          </note>
          <note type="speaker">
            Anf. 402 ANDERS YGEMAN (S) replik:
          </note>
          <note>
            Fru talman! Det är jättebra om vi är överens, Edward. Problemet
            är bara att åtgärderna lyser med sin frånvaro. Varför lägger inte
            regeringen fram kravet på att frakthandlingarna från den internationella
            transporten ska finnas i hytten så att polisen och åklagarna kan
            kolla? Varför kommer man inte till riksdagen med förslag om klampning?
            Vi var överens i utskottet för två år sedan om att klampning var
            en bra åtgärd. Varför vill ni inte pröva den holländska modellen
            och så vidare?
          </note>
          <note>
            Det är jättebra att vi är överens om problembeskrivningen. Jag
            önskar också att vi kunde bli överens om de åtgärder som krävs
            för att komma till rätta med problemen.
          </note>
          <note type="speaker">
            Anf. 403 EDWARD RIEDL (M) replik:
          </note>
          <note>
            Fru talman! Vi är ju överens om en hel del av åtgärderna. En
            del är på väg. Andra håller man på och utreder just nu. Man hänvisar
            ofta till många andra länder. Men låt oss komma ihåg att de också
            har en hel del utmaningar kvar.
          </note>
          <note>
            Sedan skulle jag vilja ta upp en fråga med Anders Ygeman. De
            rödgröna partierna, i lite olika ordning, vill höja skatterna
            på drivmedel, införa kilometerskatter, höja löneskatter och mycket
            annat. Det är inte direkt att flagga in jobben, som du stod och
            pratade om här i talarstolen, utan det är ett effektivt sätt att
            se till att jobben försvinner från det här landet.
          </note>
          <note type="speaker">
            Anf. 404 ANDERS YGEMAN (S) replik:
          </note>
          <note>
            Fru talman! Jag svarar bara för Socialdemokraterna – det är det
            parti jag representerar i Sveriges riksdag. I motsats till Moderaterna
            vill vi inte höja drivmedelsbeskattningen. När det gäller den
            stämma som börjar i morgon i Norrköping föreslår ni att man ska
            höja dieselskatten. Det vill inte vi. Vi vill införa en vägslitageavgift
            i stället. Visst, vi kan diskutera moderat politik hur länge som
            helst. Men jag tror inte att vi kommer till rätta med de här problemen,
            som vi är överens om finns, om vi inte vidtar åtgärderna. Och
            det gör inte regeringen.
          </note>
          <note type="speaker">
            Anf. 405 JAN-EVERT RÅDHSTRÖM (M) replik:
          </note>
          <note>
            Fru talman! Ygeman håller i alla fall en rak linje i sin debatt.
            Han tar den enkla vägen och ser inte helheten.
          </note>
          <note>
            När du pratar om budget för 2014 måste jag poängtera att samtliga
            partier utom Socialdemokraterna visar treårsplaner. Det är faktiskt
            märkligt. Men du glömmer att ta upp att vi också har en effektiviserad
            planprocess som vi har tagit beslut om, som ger 500–600 miljoner
            kronor, enligt ett enigt betänkande. Vi har effektiviseringsåtgärder
            inom Trafikverket som också tillfaller Trafikverket. Det finns
            mängder med åtgärder som vi inte har med som en budgetpost och
            som vi vet tillfaller verksamheten direkt.
          </note>
          <note>
            Ygeman önskar nästan att det blir en avsevärd vinter. Det hoppas
            inte jag att det blir, men jag hoppas att det blir en vinter.
            Och jag är ganska övertygad om att de åtgärder vi vidtar kommer
            att visa resenärerna att vi gör klara förbättringar när det gäller
            järnvägen.
          </note>
          <note type="speaker">
            Anf. 406 ANDERS YGEMAN (S) replik:
          </note>
          <note>
            Fru talman! Det var ett citat från Trafikverket om det organiserade
            kaoset. Det kom från Dagens Eko . Jag vet inte om Jan-Evert Rådhström
            har hört det. Det var inte min önskan. Du får väl höra med Trafikverket
            varför de tror att det ska bli kaos på järnvägen.
          </note>
          <note>
            Ett skäl kan vara att mitt i Stockholms city, efter sju år med
            alliansregeringen, på den mest trafikerade sträckan i Sverige,
            ligger rälsen lös. Du kan lyfta den med handkraft.
          </note>
          <note>
            Ett skäl kanske kan vara att den borgerliga regeringen lägger
            fram en budget där man skär ned hundratals miljoner kronor på
            järnvägsunderhållet.
          </note>
          <note>
            Ett skäl kanske kan vara att 400 personer varslas om uppsägning
            vid Sveriges största järnvägsunderhållsföretag.
          </note>
          <note>
            Med lös räls, med mindre pengar och färre personer är det inte
            så konstigt att Trafikverket varnar för tågkaos med den borgerliga
            regeringen.
          </note>
          <note type="speaker">
            Anf. 407 JAN-EVERT RÅDHSTRÖM (M) replik:
          </note>
          <note>
            Fru talman! Det hade då varit på sin plats om Ygeman i samma
            andetag hade sagt att han var glad över att det finns en alliansregering
            som insåg bristen på järnvägsunderhåll i vårt land. Precis som
            Lars Tysklind sade har vi fördubblat anslaget till järnvägen när
            det gäller drift och underhåll sedan Ygemans partikamrater ledde
            det här landet.
          </note>
          <note>
            Återigen: Vi har många åtgärder som gör att det finns bättre
            utrymme. Det är en effektivisering. Vi har samma budgetpost för
            väg och järnväg för att göra projekt effektivare. Jag ser med
            tillförsikt på denna vinter med tanke på resenärerna.
          </note>
          <note type="speaker">
            Anf. 408 ANDERS YGEMAN (S) replik:
          </note>
          <note>
            Fru talman! Det hade varit klädsamt om Jan-Evert Rådhström hade
            berättat att när vi lade den där budgeten om underhåll, som han
            nu är så stolt över, ville Jan-Evert Rådhström ha mindre underhåll
            av järnvägen, mindre underhåll än Socialdemokraterna. Du tyckte
            att det var för mycket järnvägsunderhåll på den tiden.
          </note>
          <note>
            Så är det väl även i dag. Det är därför ni lägger fram en budget
            där ni skär ned järnvägsunderhållet med hundratals miljoner kronor
            så att järnvägsunderhållsbranschen varslar om uppsägning. Det
            är 400 personer färre som ska underhålla järnvägsrälsen. Då blir
            det ingen bättre räls.
          </note>
          <note type="speaker">
            Anf. 409 GUNNAR ANDRÉN (FP) replik:
          </note>
          <note>
            Fru talman! Medan trafikutskottets ordförande var på Runö hade
            vi en annan innovationsdebatt här, där bland annat Thomas Strand
            efterlyste mer långsiktighet i budgetplaneringen. Just ett år,
            som ni lägger fram här, är en ganska kort tid för en planeringsperiod
            till exempel när det gäller järnvägar. Det är klart att det kan
            vara olika för innovationer och järnvägar och trafikutskottet.
            Men någonstans är det lite svårt att se den socialdemokratiska
            linjen i den frågan.
          </note>
          <note>
            Men nu ska jag ta upp en annan fråga som vi också har diskuterat.
            Medan trafikutskottets ordförande var på Runö efterlystes det
            att man skulle prioritera höghastighetståg i Sverige, Europakorridoren,
            Norrbotniabanan och två spår på Malmbanan. Nu undrar jag: Räcker
            era pengar till alla de här sakerna? Det lät så. Men trafikutskottets
            ordförande kanske kan avgöra vilka socialdemokratiska satsningar
            som verkligen finns inom ramen för det här.
          </note>
          <note type="speaker">
            Anf. 410 ANDERS YGEMAN (S) replik:
          </note>
          <note>
            Fru talman! Jag håller med Gunnar Andrén om att ett år är en
            kort planeringshorisont. Därför har vi lagt fram förslag som gäller
            tio år framåt, från 2014 till 2025, precis som regeringen kommer
            att göra i vår när man ska lägga fram en skrivelse till riksdagen
            för den kommande planperioden. Men i budgeten för 2014 lägger
            vi fram 2014 års förslag. Det vet mina kamrater i trafikutskottet,
            men de låtsas inte om det i debatten eftersom det inte är lika
            retoriskt intressant.
          </note>
          <note>
            Räcker de socialdemokratiska pengarna? Ja, det får vi väl hoppas.
            I dag har vi en kostnadsutveckling i järnvägsinvesteringar och
            väginvesteringar på 25 procent. Om vi inte bryter den kostnadsutvecklingen
            kommer varken alliansbudgeten eller den socialdemokratiska budgeten
            att hålla. Där har vi en gemensam utmaning.
          </note>
          <note>
            Vi presenterar en sammanhållen motion där vi visar hur vi finansierar
            våra förslag. Vi kommer ännu mer i detalj att redovisa dem i mars.
            Då först kommer regeringen att i detalj visa hur man finansierar
            sina förslag. Än så länge finns bara en remiss från Trafikverket,
            en ramproposition från regeringen och motsvarande rammotion från
            Socialdemokraterna.
          </note>
          <note type="speaker">
            Anf. 411 GUNNAR ANDRÉN (FP) replik:
          </note>
          <note>
            Fru talman! Anders Ygeman hoppas. Det är en klok ståndpunkt.
            Leif Pettersson från Boden har garantier.
          </note>
          <note>
            Då vill jag ställa en fråga till Anders Ygeman om exemplet Norrbotniabanan.
            Den är omkring 270 kilometer lång. Där har ni avsatt pengar så
            att det räcker till sju kilometer norr om Umeå. Hur har ni finansierat
            de andra 263 kilometerna? Jag går med på att ni har finansierat
            sju kilometer, men när kommer pengarna till de andra 263 kilometerna?
          </note>
          <note type="speaker">
            Anf. 412 ANDERS YGEMAN (S) replik:
          </note>
          <note>
            Fru talman! Jag tror att Gunnar Andrén är bättre på Norrbottens
            geografi än jag, men jag tror att det är några kilometer till.
            Jag tror att vi kommer upp i 1,4 mil norrbotniabana i vår motion.
            Men det låter jag vara osagt!
          </note>
          <note>
            Vi finansierar bara starten. I den borgerliga budgeten fanns
            ingenting. Det kommer att ta tid att få fart på Norrbotniabanan.
            Vi påbörjar bygget. Vi börjar med Dåva företagspark i Umeå – logiskt
            med närheten till Umeå. Vi hade gärna gjort mer, men med den borgerliga
            regeringens nedskärningar finns inte förutsättningarna för att
            börja. Det finns helt enkelt inte järnvägsplaner framtagna.
          </note>
          <note type="speaker">
            Anf. 413 LOTTA FINSTORP (M):
          </note>
          <note>
            Fru talman! Vi lever i en tid där människor får det allt bättre.
            Världen har redan lyckats uppnå FN:s mål att till 2015 halvera
            den extrema fattigdomen, enligt Världsbanken. Även om det finns
            många anledningar till att glädjas över den positiva utvecklingen
            finns det också många orosmoln.
          </note>
          <note>
            Vår planet är fantastisk på många sätt, men dess naturresurser
            är begränsade. Det är vår skyldighet gentemot kommande generationer
            att ta ansvar för den värld vi en dag kommer att lämna över. Den
            globala trenden var tydlig under hela 1900-talet; utsläppen av
            koldioxid i atmosfären ökade för varje år.
          </note>
          <note>
            De svenska utsläppen av växthusgaser minskade däremot med 5 procent
            mellan åren 2011 och 2012, vilket är den lägsta noteringen sedan
            basåret för statistiken 1990. Totalt har utsläppen minskat 20
            procent sedan år 1990.
          </note>
          <note>
            En viktig orsak till de minskade utsläppen är att vägtrafikens
            klimatpåverkan avtar.
          </note>
          <note>
            Alliansregeringens infrastruktursatsningar kommer att bidra ytterligare
            till att begränsa trafikens utsläpp, och vi genomför den största
            satsningen på järnvägsunderhåll någonsin. Bara under 2012 satsade
            regeringen 7,6 miljarder kronor på järnvägens drift och underhåll,
            vilket kan jämföras med hälften som Socialdemokraterna satsade
            2006. Alliansregeringen anslår således dubbelt så mycket för att
            åtgärda de brister som uppstått på svensk järnväg under decennier.
          </note>
          <note>
            Fru talman! Ur ett regionalt tillväxt- och konkurrensperspektiv
            är en av de viktigaste parametrarna tillgänglighet till arbetsmarknad,
            service och utbildning. Arbetsmarknadsregionerna blir större och
            större, och goda kommunikationer och en väl utbyggd infrastruktur
            är grundläggande förutsättningar för rörlighet och möjlighet till
            arbetspendling. En välfungerande kollektivtrafik är en viktig
            hörnsten för att uppnå ett miljömål om en fossiloberoende fordonsflotta
            2030.
          </note>
          <note>
            Låt mig uppehålla mig vid ett politiskt dilemma som uppstår när
            politiker i debatten ställer trafikslag mot varandra. Jag vill
            påstå att detta är förödande för svensk tillväxt, för ett hela-Sverige-ska-leva-perspektiv
            och även vår miljö.
          </note>
          <note>
            Sverige är ett glest befolkat avlångt land med några stora städer
            med europeiskt mått mätt. Förutsättningarna är med andra ord mycket
            olika i olika delar av landet. Det ställer stora krav på flexibilitet,
            nytänkande och realism hos oss politiker.
          </note>
          <note>
            Men dess värre hörs högljudda röster i debatten mot bussen och
            en enkelspårighet till förmån för spårbunden trafik. Men det går
            inte att bygga spår till varje by och vedtrave. Det är orealistiskt!
            En mil järnväg kostar ungefär 1 miljard, och en mil väg kostar
            400 miljoner. Vi politiker måste alltid tänka rätt sorts kollektivtrafik,
            trafik över huvud taget, på rätt ställe. Bilen kommer aldrig någonsin
            att fasas ut helt. Det är betydligt enklare att bo i storstad
            och driva pålagor mot bilismen jämfört med kvinnan i glesbygd
            som ska ta sig till jobbet eller köra barnen till fritidsaktiviteter.
          </note>
          <note>
            En viktig förutsättning för en utbyggd och bevarad kollektivtrafik
            är en politisk samsyn kring att olika trafikslag behövs beroende
            på olika förutsättningar och behov i landet. El, biogas och etanol
            kommer att komplettera varandra. Tekniken utvecklas mycket snabbt,
            inte minst på bussidan. Därför måste vår lagstiftning vara teknikneutral.
          </note>
          <note>
            Det finns många spännande projekt i Sverige, till exempel Electricity
            i Göteborg, som är ett samarbete mellan Volvo, staden och Västra
            Götalandsregionen. Elbussatsningen i Umeå är också ett exempel
            på när det sker nytänkande och innovation. Elbussen kommer också
            att göra det möjligt att förtäta stadskärnor eftersom den är tyst
            och miljövänlig. Det är viktigt att se detta ur ett livscykelperspektiv.
            Om bussen körs på el från brunkol är den inte lika miljövänlig
            längre! Man måste tänka hela vägen när man pratar om vilken energikälla
            som ska vara förhärskande framöver.
          </note>
          <note>
            Fru talman! Tack vare den nya kollektivtrafiklagen har regionala
            kollektivtrafikmyndigheter bildats med syfte att i samverkan med
            kommunerna arbeta fram trafikförsörjningsprogram där bland annat
            nya översiktsplaner och stadsutvecklingsprogram tas fram. Det
            kan också bidra till att innovationer och innovativa lösningar
            kommer att bli vanligare framöver.
          </note>
          <note>
            Alliansregeringen är tydlig med att transportpolitiken och funktionshinderspolitiken
            ska medverka till ett ännu mer jämställt samhälle. Därför är det
            av stor vikt att de regionala trafikförsörjningsprogrammen lyfter
            fram jämställda och tillgängliga transporter ur ett hela-resan-perspektiv.
            Därför är det kontraproduktivt att ställa trafikslag mot varandra.
          </note>
          <note type="speaker">
            Anf. 414 ANDERS YGEMAN (S) replik:
          </note>
          <note>
            Fru talman! Jag vet inte om det blev en lapsus här. Klimatet
            är vår tids viktigaste fråga. På Lotta Finstorp lät det som att
            det råder en positiv utveckling. Men på det område Lotta Finstorp
            pratar om, trafiken, går utvecklingen i rakt motsatt riktning.
          </note>
          <note>
            I morgon träffas ni i Norrköping. På s. 194 i Moderaternas stämmohandlingar
            går det att läsa att utsläppen från trafiken har ökat med 44 procent
            sedan 1990. Vilka åtgärder tänker ni vidta för att bryta utvecklingen
            av ökningen av koldioxidutsläppen som sker från trafiken? Är det
            den dieselskattehöjning som föreslås i era stämmohandlingar? Är
            det höjning av koldioxidskatten, som Anders Borg har pratat om
            att han vill genomföra? Eller är det kilometerskatten, som regeringens
            egen utredare av en fossiloberoende flotta vill införa, som kommer
            att vara lösningen på ökningen av koldioxidutsläppen?
          </note>
          <note type="speaker">
            Anf. 415 LOTTA FINSTORP (M) replik:
          </note>
          <note>
            Fru talman! Det är oerhört viktigt att vi inte ställer trafikslag
            mot varandra. Då kan vi inte sänka koldioxidutsläppen ytterligare.
          </note>
          <note>
            Debatten i kammaren förs alltid som att vi måste ställa trafikslagen
            mot varandra. Det är lätt om man bor i Stockholm. Här kan ni välja.
            Här går det att åka miljösmarta fordon. Men det går inte om vi
            bor i övriga delar av landet. Det kommer aldrig att se ut så.
          </note>
          <note>
            Låt stämman bestämma vad som kommer att ske i vårt politiska
            moderata partiprogram. Det kan jag inte föregripa i dag.
          </note>
          <note type="speaker">
            Anf. 416 ANDERS YGEMAN (S) replik:
          </note>
          <note>
            Fru talman! Jag ställde inga trafikslag mot varandra. Jag nämnde
            inte ens något trafikslag i min replik.
          </note>
          <note>
            I motsats till vad Lotta Finstorp verkar tro ökar utsläppen från
            trafiken dramatiskt. Jag läste högt ur de moderata stämmohandlingarna.
            De har ökat med 44 procent sedan 1990.
          </note>
          <note>
            Vad tänker Moderaterna göra åt detta? Det är väl bra om stämman
            kommer fram till en lösning om inte Lotta Finstorp har någon.
          </note>
          <note type="speaker">
            Anf. 417 LOTTA FINSTORP (M) replik:
          </note>
          <note>
            Fru talman! Jag vet inte om Anders Ygeman ställde någon fråga
            till mig.
          </note>
          <note>
            Man måste titta på hur en hel politikutveckling ser ut. Ju mer
            vi beskattar människor som arbetar, desto mindre incitament finns
            det att åka till jobbet, till exempel. Ni måste se hela-resan-perspektivet
            i allt ni gör.
          </note>
          <note>
            Med vilka ska ni samarbeta, Anders Ygeman? Er politik framöver
            kommer att påverkas av om ni ska samarbeta med Miljöpartiet och
            Vänsterpartiet, som vill beskatta alla transporter ytterligare.
          </note>
          <note type="speaker">
            Anf. 418 JAN LINDHOLM (MP) replik:
          </note>
          <note>
            Fru talman! Lotta Finstorp nämnde i sitt anförande den ambition
            som regeringen har att ha en fossiloberoende fordonsflotta till
            2030.
          </note>
          <note>
            En vanlig personbil har en livslängd på ca 17 år. Människor frågar
            mig rätt ofta: Vilken bil ska jag köpa? Vad är en fossiloberoende
            bil?
          </note>
          <note>
            Människor vill göra rätt. Politiken har många förslag på olika
            typer av styrmedel såsom koldioxidskatter och så vidare. Men målet
            kräver en definition av vad en fossiloberoende bil är. Många med
            mig skulle vilja veta vad det är.
          </note>
          <note type="speaker">
            Anf. 419 LOTTA FINSTORP (M) replik:
          </note>
          <note>
            Fru talman! Jag lyssnade på Lena Eks anförande under gårdagens
            miljö- och klimatdebatt. Då tog hon upp dilemmat med att det inte
            finns någon tydlig definition av vad en fossiloberoende fordonsflotta
            är. Man jobbar dock med att få fram en tydlig definition.
          </note>
          <note>
            Precis som du säger, Jan Lindholm, vill människor göra rätt och
            köpa rätt fordon. Det måste också hålla över tid. Man måste veta
            att den bil man köper i dag håller ett antal år framåt.
          </note>
          <note>
            Vi väntar nog alla på att få en definition av vad exakt en fossiloberoende
            fordonsflotta är. Som jag uppfattar det har vi en samsyn om att
            detta är ett viktigt mål att uppnå.
          </note>
          <note type="speaker">
            Anf. 420 JAN LINDHOLM (MP) replik:
          </note>
          <note>
            Fru talman! Ja, det är viktigt att komma dit och ha ett transportsystem
            som inte är beroende av fossil energi. Det offentliga kan inte
            göra alla de investeringar som behövs, utan vi är beroende av
            att privatpersoner gör rätt investeringar om vi ska komma dit.
            Då måste vi ge dem förutsättningarna.
          </note>
          <note>
            En annan fråga som jag får är: Vad händer med min bil den 1 januari
            2030? Kan regeringen svara på den frågan?
          </note>
          <note type="speaker">
            Anf. 421 LOTTA FINSTORP (M) replik:
          </note>
          <note>
            Fru talman! Vad som händer med bilen 2030 var också en fråga
            som ministern tog upp i går i debatten. Det är först när man har
            definierat vad en fossiloberoende fordonsflotta är som man vet
            vad som kommer att hända med bilen 2030.
          </note>
          <note>
            Bilen kommer aldrig att kunna fasas ut helt. Det är dock viktigt
            för den som köper en bil att kanske redan från 2025 veta vilka
            spelregler som gäller och vad som kommer att hända med bilen 2030.
          </note>
          <note type="speaker">
            Anf. 422 GUSTAV NILSSON (M):
          </note>
          <note>
            Fru talman! Med alliansregeringen har infrastrukturen prioriterats.
            Anslagen till investeringar har ökat och kommer att öka.
          </note>
          <note>
            Bra transportleder och fungerande kommunikationer är en viktig
            och nödvändig tillväxtfaktor. Målet för den nationella transportpolitiken
            är att transportsystemet också främjar en positiv regional utveckling
            i hela landet.
          </note>
          <note>
            I södra Sverige har E22:an en nyckelroll för tillväxt och utveckling
            och är av strategisk betydelse. Företagen i regionen är direkt
            eller indirekt beroende av en modern transportled. E22:an spelar
            en viktig roll för näringslivets utveckling, vilket innebär att
            fler företag kan skapas och fler jobb komma till.
          </note>
          <note>
            I södra och sydöstra Sverige har tillkomsten av Öresundsbron
            och ökad hamntrafik medfört en alltmer ökad handel, en rörligare
            arbetsmarknad, en ökad turism och därmed ett ökat tryck på infrastrukturen.
            Tio hamnar i Sverige är prioriterade, och fem av dessa ligger
            längs E22:an: Trelleborg, Norrköping, Karlskrona, Karlshamn och
            Malmö.
          </note>
          <note>
            I mitt hemlän Blekinge sker stora satsningar i hamnarna i Karlskrona
            och Karlshamn. Det finns en utvecklad färjetrafik av såväl gods
            som persontrafik till Polen och de baltiska länderna.
          </note>
          <note>
            Sett i ljuset av detta är det av stor betydelse att en långsiktig
            och hållbar kvalitetsuppgradering av E22:an sker. Alliansregeringen
            har gjort och gör betydande insatser som också kommit E22:an till
            del. Vissa sträckor håller bra standard medan andra har rondeller
            och hastighetsbegränsningar, ända ned till 30 kilometer på några
            ställen.
          </note>
          <note>
            En så viktig transportled som E22:an, som fungerar som ett nav
            i ett alltmer handelintensivt område och förbinder Sverige med
            Europa, ska ha en jämnare kvalitet.
          </note>
          <note>
            Fru talman! Sveriges planering av väg- och järnvägsnät har under
            nästan hela efterkrigstiden till stora delar utformats för handel
            västerut. Men handeln mot öst ökar kraftigt, och Trafikverket
            bedömer att östhandeln år 2030 kan komma att kraftigt överstiga
            handeln västerut. Vi kan konstatera att det faktiskt har hänt
            en del efter murens fall. Handeln österut ökar och är inne i en
            expansiv period, och det är viktigt att Sverige och Blekinge är
            en del av denna utveckling.
          </note>
          <note>
            I Trafikverkets förslag till nationell plan för transportsystemet
            2014–2025 nämns inte något om de viktiga investeringar som skulle
            behöva göras. Trafikverket har inte ens beaktat sina egna prognoser
            som presenterades i den så kallade Kapacitetsutredningen där de
            pekar på en kraftig ökning av behovet av infrastruktur i österled.
            Det är mycket anmärkningsvärt. Detta behov måste beaktas. En ny
            tid med nya förutsättningar kräver också nya lösningar.
          </note>
          <note>
            Fru talman! I västra delen av Blekinge tillsammans med de intilliggande
            kommunerna i Skåne och Småland finns den mest industriintensiva
            regionen i södra Sverige med välkända industrier som Volvo Personbilar,
            Ikea, Stora Enso södra med flera. Alla kännetecknas av tunga godsflöden.
          </note>
          <note>
            En utbyggnad av Sydostlänken skulle koppla samman järnvägarna
            mellan Södra stambanan och Blekinge kustbana. Företagen och kommunerna
            har tillsammans satsat resurser på förstudier. Man tror på denna
            satsning. Här finns också en stor miljövinst; många transporter
            som i dag går på väg kan flyttas till järnväg. En satsning på
            Sydostlänken är av stor betydelse både regionalt och nationellt.
          </note>
          <note>
            När Trafikverket lämnade över Kapacitetsutredningen prioriterades
            Sydostlänken högt. Nu finns den inte längre med i planeringen
            fram till 2025. Det är en märklig omsvängning av Trafikverket,
            och det är viktigt att man i detta sammanhang prioriterar Sydostlänken
            högre.
          </note>
          <note>
            Fru talman! Det är viktigt att satsa på de transportlösningar
            och investeringar som är kostnadseffektiva, tillväxtbefrämjande
            och hållbara. Bra infrastruktur är ryggraden i ett modernt samhälle.
            Sydost är en viktig port för handel, vilket ger oss fler företag,
            fler jobb och ökade exportinkomster.
          </note>
          <note>
            Integration och invandring
          </note>
          <note type="speaker">
            Anf. 423 RICHARD JOMSHOF (SD):
          </note>
          <note>
            Fru talman! I kommun efter kommun, i förort efter förort, i skola
            efter skola ser vi en ökad segregation, en ökad splittring. Vi
            kan se hur det växer fram parallella samhällen som en följd av
            de senaste årtiondenas massinvandring och mångkulturalism. Vi
            ser samma förändring runt om i Europa, i en rad olika länder.
          </note>
          <note>
            Det är kvinnoförtryck, patriarkala strukturer, hedersmord, slöjor
            och burkinis.
          </note>
          <note>
            Det är krav på särlagstiftning, skolundervisning som anpassas
            och skräddarsys för att inte stöta sig med muslimer, shariadomstolar
            och djurplågeri.
          </note>
          <note>
            Det är moskéer som sprider antisemitism och förakt för våra demokratiska,
            jämställda och sekulära samhällen. Det är judar som tvingas fly
            undan hot och förföljelse och en växande antisemitism.
          </note>
          <note>
            Det är stenkastning mot polis, stenkastning mot ambulans och
            brandkår och förortsupplopp. Det är svenska pojkar som misshandlas
            och rånas och svenska flickor och kvinnor som utsätts för överfalls-
            och gruppvåldtäkter. Det är människor som hotas, förföljs och
            till och med mördas för att de, som det heter, kränker Muhammed
            och islam. Det är terrordåd och självmordsbombare.
          </note>
          <note>
            Undersökning efter undersökning visar att lojaliteten hos en
            växande andel muslimer i Europa ligger hos islam och inte hos
            det nya värdlandet. En undersökning från Frankrike visar att ungefär
            hälften av muslimerna i landet är mer lojala mot islam än mot
            Frankrike.
          </note>
          <note>
            Det finns en undersökning från Storbritannien som visar att närmare
            70 procent svarat att det är viktigare att vara muslim än att
            vara britt. Det är i sin tur 40 procent som säger att de vill
            införa muslimska sharialagar i de delar av Storbritannien där
            muslimer är den dominerande befolkningsgruppen.
          </note>
          <note>
            I Tyskland säger hälften av ungdomarna med turkiska rötter i
            en annan undersökning att de inte ska anpassa sig utan leva enligt
            islam. Två tredjedelar säger att de aldrig kommer att känna sig
            som tyskar eftersom de inte hör hemma där.
          </note>
          <note>
            Jag är inte förvånad att segregationen och splittringen ökar.
          </note>
          <note>
            Fru talman! Muhammed är ett föredöme för alla muslimer – ett
            föredöme i ord, ett föredöme i handling. Han kan och får inte
            kritiseras. Hade Muhammed varit en man av fred, hade mycket sett
            annorlunda ut. Men det var han inte.
          </note>
          <note>
            Muhammed var en krigsherre och erövrare som förde krig med allt
            vad det innebär. Han ska själv ha dödat. Det finns beskrivet att
            han vid ett tillfälle avrättade så många som 600 judiska män med
            halshuggning.
          </note>
          <note>
            Vi vet att han överföll karavaner för att finansiera sin krigföring.
            Vi vet att tillfångatagna kvinnor och barn såldes som slavar.
          </note>
          <note>
            Det innebär, menar jag, att Muhammed inte är ett dugg bättre
            än andra som också använt, eller som fortfarande använder, våldet
            som en väg för att nå sina mål.
          </note>
          <note>
            Fru talman! Jag vill göra en jämförelse mellan Jesus och Muhammed,
            en jämförelse mellan islam och kristendomen.
          </note>
          <note>
            Muhammeds liv och gärning ligger till grund för islam. Om han
            nu var en erövrare som förde krig, avrättade krigsfångar, tog
            och sålde slavar, överföll karavaner och stal för att finansiera
            sin krigföring spelar det en oerhört stor roll för islam, dess
            framväxt, dess budskap, men också för dess utövare.
          </note>
          <note>
            Om vi då jämför detta med kristendomens grundare, Jesus, förespråkade
            han ett motsatt budskap, ett kärleksbudskap, vilket också genomsyrade
            hans liv och gärning.
          </note>
          <note>
            En muslim som använder våld för att sprida sitt budskap finner
            stöd för detta hos religionens grundare Muhammed. En kristen som
            däremot använder våld för att sprida sitt budskap finner inget
            som helst stöd för detta, eftersom Jesus budskap kort och gott
            var ett budskap om icke-våld och kärlek.
          </note>
          <note>
            Jag vill dra mig till minnes att när Jesus arresterades av romarna
            drog en av lärjungarna, Petrus, sitt svärd, varpå Jesus befaller
            honom att stoppa tillbaka det. Därefter spikas Jesus upp på korset.
            Jesus förlät också, som ni kanske minns, sina mördare.
          </note>
          <note>
            Det är en helt annan moral och logik än vad som finns inom islam.
            Jag menar att kristendomen och islam är varandras motpoler i mångt
            och mycket.
          </note>
          <note>
            Det är inte nog med det. Islam, som för övrigt betyder underkastelse,
            är inte bara en religion, utan också en ideologi med målet att
            detaljstyra inte bara den enskilda människans liv utan också hela
            samhället.
          </note>
          <note>
            Man gör ingen åtskillnad på det världsliga och det andliga. Islam
            vill styra allt. Detta till skillnad från kristendomen, som för
            det mesta skiljer på det världsliga och det andliga.
          </note>
          <note>
            Den islamiska lagen, sharia, kan inte underställas de västeuropeiska
            ländernas lagar eftersom Koranen är den enda lagen en muslim ska
            följa. Då sharia alltid ska gälla finns det inget behov av någon
            lagstiftande församling.
          </note>
          <note>
            Jag menar därför att islam inte är kompatibelt med frihet, jämställdhet
            eller demokrati. Ska man jämföra islam med något är det med andra
            totalitära ideologier som nazism och kommunism.
          </note>
          <note>
            Fru talman! Det är dags att inse att islam skiljer sig från övriga
            världsreligioner genom sin utbredda och oerhörda fanatism. Då
            säger någon kanske: Alla muslimer är inte sådana. Nej, det är
            de inte, och det påstår jag inte heller.
          </note>
          <note>
            Det finns liberala krafter inom islam i Europa men också i den
            muslimska världen. Men de har det inte lätt. Det är bara att ta
            en titt på den muslimska världen, hur det ser ut i land efter
            land runt om i Europa och hur ledande imamer uttalar sig.
          </note>
          <note>
            Dessa liberala krafter behöver vårt stöd. Men de gynnas inte
            av att vi, eller rättare sagt ni övriga partier, blundar, förnekar
            och kröker rygg.
          </note>
          <note>
            I detta anförande instämde Kent Ekeroth och Björn Söder (båda
            SD).
          </note>
          <note type="speaker">
            Anf. 424 BENGT BERG (V) replik:
          </note>
          <note>
            Fru talman! När jag valdes in i riksdagen 2010 och stod i matkön
            kom det plötsligt en tv-journalist med mikrofon och frågade mig:
            Hur känns det att stå i samma matkö som Sverigedemokraterna? Jag
            blev ganska förvånad. Jag sade helt spontant: Det kurrar nog i
            magen på dem också.
          </note>
          <note>
            Det var ett ganska barnsligt och naivt svar. Jag har tänkt på
            det efteråt. Det bygger på att man inte har ett demoniserande
            förhållande till sina medmänniskor. När jag lyssnar på Richard
            Jomshofs anförande här är det just en demonisering inte bara en
            människa utan av en hel religion.
          </note>
          <note>
            I dag höll Jimmie Åkesson ett anförande där han gång på gång
            talade om en vanlig människa. Nu skulle jag vilja veta: Vad är
            en vanlig människa?
          </note>
          <note type="speaker">
            Anf. 425 RICHARD JOMSHOF (SD) replik:
          </note>
          <note>
            Fru talman! Det var en ganska intressant och filosofisk fråga.
            Det finns förmodligen lika många svar som det finns människor
            på jorden. Jag vet inte riktigt vad jag annars ska svara.
          </note>
          <note>
            Jag förutsätter att du är en vanlig människa, att jag är en vanlig
            människa och att alla andra i denna riksdag, i detta land och
            i världen är helt vanliga människor.
          </note>
          <note>
            Vad gäller debattämnet jag tog upp här i dag kritiserar jag det
            jag anser vara en ideologi, islam, på samma sätt som jag anser
            att man kan kritisera alla andra ideologier, religioner eller
            vad det än må vara.
          </note>
          <note>
            Det innebär inte att alla dess utövare tycker precis samma sak,
            tvärtom. Det intressanta är att diskuterar man en ideologi brukar
            det vara accepterat att man kritiserar ideologin som sådan. Men
            på något sätt brukar man inte få göra det när det gäller religion.
          </note>
          <note>
            Jag förstår inte riktigt det synsättet. Jag tycker att det är
            viktigt. Jag tycker inte att religionen ska vara någon sorts fripass.
          </note>
          <note>
            Svaret på din fråga är väl att det finns lika många som det finns
            människor på vår jord.
          </note>
          <note type="speaker">
            Anf. 426 BENGT BERG (V) replik:
          </note>
          <note>
            Fru talman! Jag tycker också att en individ givetvis är vanlig
            människa och att vi tillsammans utgör mänskligheten – alla vi
            vanliga människor. Jag är varken mer eller mindre vanlig än någon
            annan här på jorden.
          </note>
          <note>
            Min nästa fråga är: Gäller de mänskliga rättigheterna överallt
            och för alla, eller gäller de bara för vissa och här eller där?
            För mig är människovärdet okränkbart överallt.
          </note>
          <note type="speaker">
            Anf. 427 RICHARD JOMSHOF (SD) replik:
          </note>
          <note>
            Fru talman! Jag håller med om att människovärdet är okränkbart.
            Jag tycker att de mänskliga rättigheterna borde gälla allt och
            alla människor, men de gör inte det.
          </note>
          <note>
            Det är lite det som är min poäng här i dag. Tittar man på de
            länder där människovärdet kränks som mest är det till exempel
            i stora delar av den muslimska världen. Det kan vi inte komma
            ifrån.
          </note>
          <note>
            Jag tycker att det är fruktansvärt. De människor som vill någonting
            annat och vill känna frihet ska få vårt stöd. Men de lär inte
            gynnas av att vi inte vågar diskutera det jag anser vara kärnan
            i islam. Islam borde genomgå en upplysning på samma sätt som kristendomen
            gjorde.
          </note>
          <note type="speaker">
            Anf. 428 EMMA HENRIKSSON (KD) replik:
          </note>
          <note>
            Fru talman! I går hölls ett seminarium i riksdagen som leddes
            av Robert Halef, en av mina kolleger i den kristdemokratiska gruppen.
            Inbjudna som talare var flera representanter från de olika kristna
            kyrkorna i Syrien. De beskrev ingående den fasa och de problem
            de har utstått under de senaste åren.
          </note>
          <note>
            Men på frågan om vad vi kan göra för att förbättra situationen
            för de kristna i Syrien var deras svar: Förbättra för Syrien!
            Rädda hela Syrien, för det är bara sida vid sida religionerna
            kan finnas! Deras svar var integration. Temat för denna debatt
            skulle vara integration, men jag hörde ingenting om integration
            i Jomshofs anförande. Vad vill Sverigedemokraterna göra för att
            förbättra integrationen?
          </note>
          <note type="speaker">
            Anf. 429 RICHARD JOMSHOF (SD) replik:
          </note>
          <note>
            Fru talman! Temat i mitt anförande var islam. Det är inte så
            konstigt, för det var det jag ville debattera. Det var också det
            jag meddelade, och det var den debatten jag ville föra. Jag hade
            gärna stått här i 6, 12 eller kanske till och med 18 minuter till.
            Jag tycker att det är en oerhört viktig fråga.
          </note>
          <note>
            Vad gäller integration tycker jag att vi framför allt ska ha
            en politik i Sverige som inriktar sig på assimilering – att de
            människor som kommer hit ska anpassa sig efter vårt samhälle,
            vårt sätt att vara och vårt sätt att leva.
          </note>
          <note>
            Om det nu ska förekomma integration ska den vara frivillig. Jag
            tror på en integration som innebär att om man anser att någon
            annan människa, någon annan kultur eller något annat land har
            något positivt att tillföra så tar man det till sig när människor
            möts. Det ska ske på helt frivillig väg. Den sortens integration
            tycker jag är bra.
          </note>
          <note>
            Den sorts integration som den nuvarande regeringen för och som
            den förra regeringen förde är däremot någonting mycket dåligt
            eftersom den till exempel innebär att man vill att det svenska
            folket ska göra avkall på en massa saker. Jag menar att om man
            kommer till Sverige ska det primära vara att man ska bli svensk.
            Det tycker jag är en viktig inställning och ett viktigt mål.
          </note>
          <note type="speaker">
            Anf. 430 EMMA HENRIKSSON (KD) replik:
          </note>
          <note>
            Fru talman! Jag tycker ändå att det är en belysande skillnad
            att de som lever på det ställe i världen där det nu finns större
            konflikter än på någon annan plats på vår jord betonar vikten
            av förmågan att leva sida vid sida.
          </note>
          <note>
            Om jag tolkar Richard Jomshof rätt låter det som att den enda
            möjligheten att leva sida vid sida är att de – i ditt perspektiv
            – tar till sig av det vi har att bidra med. Ska jag tolka det
            som att du anser att vi inte har något gott att lära av människor
            som kommer till vårt land?
          </note>
          <note type="speaker">
            Anf. 431 RICHARD JOMSHOF (SD) replik:
          </note>
          <note>
            Fru talman! Det har vi definitivt. Det var precis det jag sade.
            Jag anser att ungefär fram till mitten på 70-talet var målet med
            den svenska politiken just assimilering. Det var det som gällde.
            Därför menar jag att problemen i samhället också vad gäller invandring
            var betydligt färre än vad de är i dag. Sedan övergick man i någon
            sorts naiv integrationspolitik.
          </note>
          <note>
            Jag står fast vid det jag sade; integration som sker naturligt
            är någonting bra. Om jag vill ta till mig något så gör jag det
            frivilligt. Om det svenska folket vill ta till sig något så gör
            vi också det frivilligt. Det sker automatiskt i ett möte mellan
            människor. Men den integration ni förespråkar – där man vill tvinga
            svenska folket att ge efter – är någonting helt annat. Det kan
            jag inte acceptera.
          </note>
          <note type="speaker">
            Anf. 432 JONAS GUNNARSSON (S) replik:
          </note>
          <note>
            Fru talman! Det var ett – vad ska man säga – intressant anförande
            av Richard Jomshof. Jag har dock lite svårt att förstå vart han
            vill komma och vad det är han vill uppnå med det.
          </note>
          <note>
            Att rabbla upp oförrätter begångna för 1 400 år sedan och vad
            män för 2 000 år sedan pysslade med kan te sig ganska irrelevant
            för dagens politiska debatt, kan i alla fall jag tycka. Att dessutom
            göra en religion till en ideologi och försöka dra alla troende
            av en och samma religion över en kam är inte annat än oförskämt,
            skulle jag vilja påstå.
          </note>
          <note>
            Efter att ha hört Richard Jomshofs anförande måste jag fråga
            ifall han ställer upp på de grundläggande mänskliga rättigheterna.
            Tycker Richard Jomshof att de är okränkbara och odelbara?
          </note>
          <note type="speaker">
            Anf. 433 RICHARD JOMSHOF (SD) replik:
          </note>
          <note>
            Fru talman! Då tycker jag att du ska läsa på om vad en ideologi
            är för någonting. Om man har som mål att styra allt i ett samhälle
            och att allt i ett samhälle ska genomsyras av en viss sorts tankar
            och en viss sorts åsikter och ska vara på ett visst sätt är det
            en ganska enkel beskrivning av en ideologi. Så är det oavsett
            om man talar om socialism, liberalism eller konservatism eller
            om man talar om islam. Även en religion kan naturligtvis vara
            en ideologi. Det slutar inte vara en ideologi bara för att man
            tillför en gud i ekvationen.
          </note>
          <note>
            Det är klart att det finns många riktningar. Det säger jag också,
            och de som är liberala krafter behöver ha vårt stöd. Men på samma
            sätt som att jag kan stå och diskutera kommunism, socialism, nazism
            och liberalism måste jag kunna diskutera kristendom och islam.
            Jag anser inte att religionerna ska ha ett frikort eller vara
            frikopplade från kritik.
          </note>
          <note>
            Det är klart att det finns ett människovärde som gäller alla
            människor.
          </note>
          <note type="speaker">
            Anf. 434 JONAS GUNNARSSON (S) replik:
          </note>
          <note>
            Fru talman! Det är beklämmande att en ledamot i Sveriges riksdag
            inte omedelbart kan säga att man ställer upp på de grundläggande
            mänskliga rättigheterna och tycker att de är okränkbara och odelbara.
          </note>
          <note type="speaker">
            (RICHARD JOMSHOF (SD):
          </note>
          <u who="unknown" xml:id="i-3fa6739617c5cff6-0">
            <seg>
              Det sade jag precis.)
            </seg>
          </u>
          <note>
            Det hörde vi tyvärr inte, Richard Jomshof. Jag tycker att det
            är beklämmande och konstigt. Normalt sett brukar vi slå oss för
            bröstet och tycka att detta är något av det viktigaste vi står
            för tillsammans i det svenska samhället.
          </note>
          <note>
            Jag hade ytterligare en fråga, men jag förstår att talartiden
            är ute.
          </note>
          <note type="speaker">
            Anf. 435 RICHARD JOMSHOF (SD) replik:
          </note>
          <note>
            Fru talman! Det är synd att tiden är så kort, för det är en intressant
            diskussion.
          </note>
          <note>
            Svaret på din fråga är: Naturligtvis. Så – nu har jag sagt det
            en gång till.
          </note>
          <note>
            Bara för att alla människor har samma grundläggande värde och
            att man har vissa rättigheter innebär det inte att man ska vara
            frikopplad från kritik. Än en gång: Precis på samma sätt som jag
            har rätt att kritisera en politisk ideologi måste jag ha rätt
            att kritisera en religion. Och det gör jag också.
          </note>
          <note>
            Problemet med att det ser ut som det gör i stora delar av världen
            är att man är feg. Man vågar inte diskutera, och man sopar under
            mattan. Det är inte acceptabelt. Vi kan se hur Europa är på väg
            att förändras till någonting mycket sämre på grund av denna undfallenhet.
            Det är inte ok.
          </note>
          <note type="speaker">
            Anf. 436 EMMA HENRIKSSON (KD):
          </note>
          <note>
            Fru talman! Ingen ska hållas tillbaka eller lämnas efter – ingen,
            inte någon gång och inte någonstans. Det är det samhälle som Kristdemokraterna
            outtröttligt arbetar för. Jag vet att det är en långtgående ambition.
            Men varje annan ambition vore, med tanke på den kristna etiken
            som ledstjärna, orimlig, omöjlig och oanständig. När vi kristdemokrater
            inte längre för en politik för alla, utan bara för säg 99 procent,
            upphör vårt existensberättigande. Samhällsgemenskapen omfattar
            alla, alltid och överallt.
          </note>
          <note>
            Tyvärr vet vi att alla inte ser det så. De andra tre som är anmälda
            som talare i denna debatt om integration och invandring har en
            annan värdemätare. De börjar med att ställa frågan: Är du lönsam
            lille vän? innan de avgör vem som ska få inkluderas i vårt samhälle,
            vilka som ska stängas ute och vilka som ska stoppas i dörren och
            skickas tillbaka till krigets inferno, till förföljelse och förtryck.
          </note>
          <note>
            Den här debatten handlar om vilket Sverige vi vill ha – ett varmt,
            öppet och mänskligt Sverige eller ett främlingsfientligt Sverige
            som inte bryr sig om medmänsklighet. Det handlar om ifall vi vill
            ha ett samhälle där ditt värde beror på var du är född eller vad
            du kan åstadkomma eller ett samhälle där ditt värde kommer av
            att du är människa.
          </note>
          <note>
            Kristdemokraterna vill ha ett samhälle som håller ihop och där
            vi när en känsla för det gemensamma och för varandra. För oss
            kristdemokrater är det centralt. Vi är beroende av varandra. Och
            vi har ansvar för varandra oavsett tillhörighet eller var vi har
            råkat födas någonstans.
          </note>
          <note>
            Temat för den här debattrundan är invandring och integration.
            En sådan debatt måste alltid ha sin utgångspunkt i mänskliga rättigheter.
            För Kristdemokraterna är alla människor unika med samma absoluta
            och okränkbara människovärde. Den människosynen begränsas inte
            till vårt land eller till våra landsmän, utan den är universell
            och omfattar alla människor överallt och hela tiden. Och den är
            inte förhandlingsbar.
          </note>
          <note>
            Vår ideologi och våra värderingar är tydliga. Vi kan aldrig välja
            egoism framför solidaritet. Vi kan inte sluta cirkeln, stänga
            gränsen och vända ryggen åt omvärlden. I stället behöver vi omsätta
            våra värderingar i politisk handling. Vi behöver öppna våra hem
            för dem som är hemlösa. Vi behöver dela med oss av vår mat till
            dem som svälter och erbjuda en familj till den som är föräldralös.
          </note>
          <note>
            Vi står för ett samhälle som inte gör skillnad mellan olika grupper.
            Vi är alla medmänniskor. Det är för att värna människovärdet vi
            arbetar för att Sverige ska fortsätta att vara ett öppet samhälle.
            Vi ska ha våra gränser öppna för dem som söker sig bort från förföljelse
            och förtryck. Vi ska göra det för att vi kan, för att vi haft
            förmånen att växa upp i frihet och trygghet och för att det är
            vår skyldighet som medmänniskor.
          </note>
          <note>
            Det får konsekvenser i vårt samhälle. Det ska vi inte blunda
            för. När många personer med krigets trauman och fasor i bagaget
            kommer till kommuner uppstår ett behov av bostäder och platser
            i skola och förskola. Det uppstår ett behov av vård som många
            av oss drabbas av någon gång i livet eller vård som många av oss
            slipper drabbas av eftersom vi inte drabbats av de fasor som de
            människor som kommit hit drabbats av.
          </note>
          <note>
            Vi har blivit bättre på att klara den utmaningen. Vi har sett
            hur utmaningarna ser ut i de kommuner som tar det största ansvaret,
            och vi satsar för att de ska få ännu bättre förutsättningar att
            hantera det.
          </note>
          <note>
            Men samtidigt som det finns en tuff utmaning i att ge dem som
            söker sig till tryggheten i Sverige en bra start för sitt nya
            liv innebär det en stor möjlighet för vårt samhälle. Vårt lands
            historia visar att vår öppenhet tjänar oss väl och att mångfald
            ger tillväxt. 750 000 utrikesfödda har ett arbete. De är med och
            tryggar vår välfärd, och de är med och för vårt samhälle framåt.
          </note>
          <note>
            Var tredje läkare och var fjärde tandläkare är utrikesfödd. 70
            000 företagare är utrikesfödda. De skapar 250 000 arbetstillfällen.
            Det är klart att de är med och bygger vårt samhälle starkare.
            De bidrar till finansieringen av välfärden, vården, skolan och
            pensionerna.
          </note>
          <note>
            Fru talman! Svensk migrations- och asylpolitik utgår inte från
            vad vi har att vinna, fast vi har mycket att vinna, utan den utgår
            från mänskliga rättigheter. För Kristdemokraterna handlar inte
            integration om omhändertagande utan tillvaratagande av unika människor.
          </note>
          <note type="speaker">
            Anf. 437 KENT EKEROTH (SD) replik:
          </note>
          <note>
            Fru talman! Man blir inte förvånad när man hör Emma Henriksson
            eller någon annan i sjuklövern prata invandringspolitik. Man har
            hört det många gånger, och det är lika verklighetsfrämmande varje
            gång. Det är nästan chockerande att lyssna på. De gör det trots
            att verkligheten talar emot dem varenda gång.
          </note>
          <note>
            Det finns mycket att kommentera i Emma Henrikssons anförande.
            Låt mig börja med att hon tror att det här bidrar till finansieringen
            av välfärden. Det finns ingenting och ingen forskningsrapport
            någonstans som pekar på att det bidrar till vår välfärd. Tvärtom
            visar alla forskningsrapporter att det är en enorm kostnad. Det
            kostar mellan 30 och 150 miljarder netto varje år. Regeringen
            har till och med själv erkänt i sin budget att ekonomin påverkas
            negativt av invandringen. Svenskt Näringsliv säger att den kostar
            19 miljarder om året. Sveriges moderatstyrda och alliansstyrda
            kommuner bönar och ber att få slippa krossas under trycket av
            invandringen, och ändå står Emma Henriksson här och fantiserar.
            Jag tycker att det är fantastiskt.
          </note>
          <note type="speaker">
            Anf. 438 EMMA HENRIKSSON (KD) replik:
          </note>
          <note>
            Fru talman! Jag vet inte om jag uppfattade någon fråga i den
            repliken. Det är självklart att de människor som kommer till vårt
            land är med och bidrar. Det finns visst siffror som visar det.
          </note>
          <note>
            Ta själv ansiktet och fötterna och gå ut här! Se de människor
            i ögonen som är med och bygger vårt samhälle varje dag! Möt de
            undersköterskor, sjuksköterskor och läkare som har kommit till
            vårt land och som upprätthåller vården! Besök äldreboendena i
            vilken liten stad som helst i vårt land och se de människor som
            är där och håller våra äldres hand när de har behov av det! Se
            alla dem som jobbar och sliter för att vi ska kunna få vårt dagliga
            bröd!
          </note>
          <note>
            Människor som kommer till vårt land bidrar till vårt land, men
            det är inte därför vi ska ha våra öppna gränser. Vi ska ha öppna
            gränser därför att vi har ett mänskligt ansvar.
          </note>
          <note type="speaker">
            Anf. 439 KENT EKEROTH (SD) replik:
          </note>
          <note>
            Fru talman! Det är typiskt att det låter så när man lyssnar på
            sjuklövern. De säger att vi har si och så många läkare som har
            utländsk bakgrund och att vi har si och så många taxichaufförer
            som borde vara raketforskare.
          </note>
          <note>
            Vet du vad siffran blir när man räknar på totalen av nettobidraget
            för invandringen, det vill säga när man räknar med de invandrare
            som bidrar eftersom det finns de som gör det, Emma Henriksson?
            Den blir alltid negativ, och så har det varit i 20–30 år. Det
            gäller också i Malmö, det mångkulturella lyckoriket där man har
            försökt med den här fantastiska invandringen i 20 år. Det är en
            katastrofal ekonomi där. Borde inte deras ekonomi blomstra om
            det du säger här är sant?
          </note>
          <note type="speaker">
            Anf. 440 EMMA HENRIKSSON (KD) replik:
          </note>
          <note>
            Fru talman! Den grundläggande skillnaden mellan kristdemokrater
            och sverigedemokrater är att vi inte börjar med att ställa frågan:
            Är du lönsam? När vi skickar ut en ambulans till någon som är
            sjuk frågar vi inte först: Om vi räddar ditt liv, kommer du då
            att bidra positivt till samhällsekonomin? Utan vi skickar ut en
            ambulans därför att en människa behöver vård.
          </note>
          <note>
            På samma sätt har vi ett medmänskligt ansvar att ställa upp för
            människor som flyr från förtryck. Vi har skrivit under internationella
            konventioner om rätten att få söka asyl.
          </note>
          <note type="speaker">
            Anf. 441 BJÖRN SÖDER (SD) replik:
          </note>
          <note>
            Fru talman! Emma Henriksson är så god när hon står i talarstolen.
            Hon tror kanske att hon är någon sorts godhetsapostel när hon
            pratar om hur vi ska hjälpa andra människor. Jag håller med. Vi
            ska hjälpa så många människor i världen vi kan.
          </note>
          <note>
            Emma Henriksson företräder alliansregeringen, och jag vet inte
            om Emma Henriksson lever i villfarelsen att det finns en outtömlig
            skattkista i Sverige eller att pengarna växer på träd så att vi
            bara kan ta dem.
          </note>
          <note>
            Politik handlar om prioriteringar. Vi sverigedemokrater prioriterar
            att hjälpa så många människor som möjligt. Merparten av människorna
            kan inte ta sig till Sverige. Vi satsar 5,5 miljarder mer än regeringen
            till UNHCR:s flyktinghjälp till människor som inte kan ta sig
            hit.
          </note>
          <note>
            Men Emma Henriksson vill uppenbarligen spendera pengarna i Sverige
            på det fåtal som kommer hit med de sociala följder som det får.
            Ni tar pengar från biståndsbudgeten och lägger på invandringspolitiken
            i Sverige. Är det att hjälpa fler, Emma Henriksson?
          </note>
          <note type="speaker">
            Anf. 442 EMMA HENRIKSSON (KD) replik:
          </note>
          <note>
            Fru talman! Det är sant att vi använder biståndsbudgeten så som
            ramverket tillåter, det vill säga till en viss del av det vi gör
            i vårt land för att ta emot flyktingar. Inte minst under den katastrof
            som nu pågår i Syrien använder vi medel, helt enligt Dacreglerna,
            för att hantera den situationen. Det är människor som har rätt
            att få sin ansökan om asyl prövad i vårt land enligt internationella
            konventioner.
          </note>
          <note>
            Men ni upprörs över de 700 000 vi tar från biståndsbudgeten för
            att hantera asylfrågor i Sverige samtidigt som ni själva föreslår
            att den budgeten ska minskas med 7 miljoner.
          </note>
          <note type="speaker">
            Anf. 443 BJÖRN SÖDER (SD) replik:
          </note>
          <note>
            Fru talman! Om man ska moralisera och vara god ska man i alla
            fall inte använda sig av dubbelmoral. Ni tar pengar från biståndsbudgeten
            och lägger på människor som har lyckats ta sig till Sverige, Emma
            Henriksson. Genom det kan ni rädda ett fåtal människor. Vi vill
            å andra sidan utöka flyktinghjälpen och hjälpa människor i närområdena
            kring till exempel Syrien. Vi kan hjälpa många fler.
          </note>
          <note>
            Min fråga är: Vem är mest god? Är det den som vill hjälpa flest
            människor eller den som vill hjälpa ett fåtal som tar sig till
            Sverige?
          </note>
          <note type="speaker">
            Anf. 444 EMMA HENRIKSSON (KD) replik:
          </note>
          <note>
            Fru talman! Med de neddragningar som Sverigedemokraterna föreslår
            i sin budget på integration, bistånd och den verksamhet som bedrivs
            både här och i de katastrofzoner som finns i världen blir inte
            konsekvensen att fler kan få hjälp.
          </note>
          <note>
            I er egen budgetmotion står det att ni kan tänka er att ett fåtal
            personer ska kunna få komma till Sverige, i samarbete med UNHCR.
            Totalt skär ni dock ned kraftigt på biståndet i er budget.
          </note>
          <note type="speaker">
            Anf. 445 JOHNNY SKALIN (SD) replik:
          </note>
          <note>
            Fru talman! Emma Henriksson ställer frågan: Är du lönsam? Hon
            menar att vi sverigedemokrater räknar på människor. Som politiker
            måste man göra det och värdera om man ska satsa pengar på det
            ena eller det andra. Politik handlar om att prioritera. Det finns
            inte heller någon stor pengakista att hämta pengar ifrån. Det
            innebär att om man satsar på det ena måste man ta från det andra.
          </note>
          <note>
            Emma Henriksson säger att 700 000 människor har ett arbete. Då
            undrar jag hur många av de människor som kommer hit som inte har
            ett arbete. Vad kostar det Sverige med alla de människor som kommer
            hit? Det är människor som inte får möjlighet till en dräglig tillvaro,
            till sysselsättning eller en inkomst och inte får förutsättningar
            att bidra till samhället. Vad innebär dessa kostnader för Sveriges
            välfärd?
          </note>
          <note>
            Det är frågor som vi ställde oss men som Kristdemokraterna inte
            ställer sig. Varför?
          </note>
          <note type="speaker">
            Anf. 446 EMMA HENRIKSSON (KD) replik:
          </note>
          <note>
            Fru talman! Jag ställde mig inte frågan: Är du lönsam lille vän?
            Det är dock den frågan Sverigedemokraterna ställer. Ni ställer
            den just därför att ni räknar på människor.
          </note>
          <note>
            Det är helt riktigt att politik handlar om att prioritera. Vi
            kan inte göra allt, men vi kristdemokrater prioriterar människovärdet
            när vi prioriterar. Vi värnar om de mänskliga rättigheterna, de
            grundläggande förutsättningarna för att vi duger som människor
            över huvud taget, därför att vi är människor. Det är de mänskliga
            rättigheterna. Det är det vi står upp för. Vi gör prioriteringar.
          </note>
          <note>
            Ni ondgör er till exempel över rätten till vård för människor
            som vistas i vårt land permanent. Det är vård som totalt handlar
            om några mjölkpaket per år för oss enskilda medborgare. Det är
            de storheter som ni skrämmer människor med. Några mjölkpaket är
            vad vi är beredda att prioritera. Vi prioriterar nämligen människovärde.
          </note>
          <note type="speaker">
            Anf. 447 JOHNNY SKALIN (SD) replik:
          </note>
          <note>
            Fru talman! Jag sitter i EU-nämnden varje vecka. Vi diskuterar
            inte utrikesfrågor varje vecka, men vi gör det ganska ofta. Varje
            gång frågan om människorna som flyr från Syrien kommer på tal
            – det handlar om en miljon, kanske två miljoner intern- och externflyktingar
            – tar jag upp det faktumet att vi kan hjälpa många fler på plats
            än vi kan hjälpa här i Sverige.
          </note>
          <note>
            Jag menar inte att vi inte ska hjälpa människor här i Sverige,
            men vi måste också hjälpa människor på plats. Faktum är att man
            kan hjälpa fler människor för ned till 7 kronor per dag på plats
            än vad man kan göra här i Sverige. Varför kan vi inte hjälpa fler
            människor på plats än färre som vi tar emot här i Sverige till
            en mycket högre kostnad?
          </note>
          <note type="speaker">
            Anf. 448 EMMA HENRIKSSON (KD) replik:
          </note>
          <note>
            Fru talman! Ja, vi ska hjälpa människor på plats. Det är nämligen
            där den stora mängden flyktingar finns. Länderna runt Syrien bär
            den absolut tyngsta bördan. Man räknar med att ungefär en fjärdedel
            av landets befolkning i ett av grannländerna kommer att bestå
            av flyktingar vid årsskiftet. Att hjälpa människor på plats utesluter
            dock inte att vi också ska ta vårt ansvar och hjälpa de människor
            som har kommit hit, som har sökt asyl och som enligt internationella
            konventioner har rätt att få den ansökan prövad.
          </note>
          <note type="speaker">
            Anf. 449 KENT EKEROTH (SD):
          </note>
          <note>
            Fru talman! Sverige kunde ha varit paradiset på jorden med vår
            fantastiska natur, med det fantastiska svenska folket som lyfte
            sig själva från fattigdom till det förmodligen mest välorganiserade,
            rika och fredliga samhället på denna jord. För inte alltför länge
            sedan var Sverige också ett av världens mest homogena länder.
            Den sociala tilliten var stor. På den tilliten byggdes ett välfärdssamhälle
            som i undersökning på undersökning visade sig skapa det lyckligaste
            samhället, eller som i alla fall låg i topp.
          </note>
          <note>
            Svenskarna lyckades. Vi hade ett välmående, rikt och fredligt
            samhälle med världens vackraste natur. Det är närmast som en saga.
            Men sedan kom ni, ni som sitter framför mig i dag, SD undantaget,
            och de som satt här innan Sverigedemokraterna kom in i riksdagen.
            Ni i sjuklövern som nu under decennier har förvandlat sagan till
            en mardröm för allt fler människor, för allt fler av dem som en
            gång skapade detta paradis.
          </note>
          <note>
            Häromdagen var jag i Göteborg och hälsade på en barndomsvän som
            bor i Länsmansgården, mitt i smeten av alla de beskjutningar som
            sker i det ni kallar det nya spännande Sverige. Jag satt vid deras
            köksbord med honom, hans mor och en vän till familjen som var
            en äldre dam, runt 80 år gammal. Hon berättade om utvecklingen
            i sitt område, om hur hon inte längre känner igen sig i sitt Sverige.
            Hon sade: Snart har vi inte vårt land kvar.
          </note>
          <note>
            Detta var inte någon inbiten sverigedemokrat, inte någon som
            ni i sjuklövern gillar att kalla inskränkt rasist eller fascist.
            Det var en helt normal svensk dam som var född och uppvuxen i
            sitt land, som hade levt och jobbat hela sitt liv här och som
            föddes i ett fattigt Sverige och gjorde det till ett paradis.
            På grund av er politik känner hon sig nu inte längre trygg och
            känner sig inte längre hemma. Hon är inte ensam, och det gäller
            inte bara våra äldre.
          </note>
          <note>
            Våra skolungdomar är de som kanske allra tydligast blir utsatta
            för er galenskap. Medan ni politiker, och för den delen även våra
            fantastiska medier, gömmer er i fina, rika och homogent svenska
            områden prackar ni mångkulturen på alla andra och kräver dessutom
            att de ska gilla den. Ni vägrar själva leva i den. Det hyckleriet
            når inga gränser.
          </note>
          <note>
            Inför valet 2010 var jag runt på skolor, och där såg jag återigen
            det som ni vägrar att se och det som jag själv har sett under
            min egen skoltid, nämligen förtrycket mot svenskar, mobbningen,
            otryggheten och våldet. Det är ett mångkulturellt kaos där svenskar
            blir tillsagda av invandrargängen var de får vara, vad de får
            säga och vad de får tycka.
          </note>
          <note>
            Varför tror ni att Sverigedemokraterna är det tredje största
            partiet i skolvalet, och varför kommer vi att slå vårt tidigare
            rekord i valet om ett år? Är det på grund av er fantastiska politik?
          </note>
          <note>
            Vid ett besök i Kiruna för omkring två år sedan träffade jag
            en skogssame. Det var en dam som var född i en kåta ute i skogen
            i Norrland. Hon och hennes förfäder hade bott där i generationer
            och vårdat landet och älskade det passionerat. När hon kom till
            sin ålders höst ville hon dock ha ett boende inne i Kiruna stad.
            Hon kunde inte längre ta hand om sig själv ute i sin lilla stuga.
            Då fick hon svaret, av er igen, att hon tyvärr inte kunde ta del
            av de nya lägenheterna som byggdes. Vet ni varför? Jo, för att
            ni i stället valde att ge dem till ett gäng invandrade somalier.
          </note>
          <note>
            Jag vet att sådant här inte biter på er. Somliga av er sitter
            och hånler och inbillar er att det bara är inskränkta gamla svenskar
            som inte förstår sig på ert mångkulturella lyckorike. Ni får i
            stället era ryggdunkar från er lilla konsensusklubb någonstans
            och tror att ni har gjort något gott när ni kommer hem till ert
            homogent svenska område. Men ni borde skämmas, och historien kommer
            att döma er hårt.
          </note>
          <note>
            52,5 procent av alla som sitter inne för de värsta brotten i
            Sverige är enligt Kriminalvårdens långtidsrapport utlänningar
            eller folk med invandrarbakgrund. 30 procent av alla som sitter
            i våra fängelser är inte ens svenska medborgare; de är utlänningar.
            Detta är vad ert mångkulturella lyckorike har skapat. Denna situation
            har orsakat att en 16-årig tjej blev ihjälslagen utanför Västerås
            av en invandrad irakisk kurd som ni valde att inte utvisa. Man
            kan undra varför ni ville ha kvar den mördaren i vårt land.
          </note>
          <note>
            En 81-årig dam blev nedslagen av en invandrad rom när hon skulle
            hämta ut pengar från banken för att betala sin tandläkarvård.
            Han blev inte heller utvisad. Hon skulle hämta pengarna för att
            betala tandvård. Ni vet, den tandvård som ni ger gratis till illegala
            invandrare.
          </note>
          <note>
            Ni förnekar dock alla dessa fakta. Ni förnekar de enorma kostnader
            vi har för invandringen. Ni förnekar brottsligheten som är invandrardominerad,
            och ni förnekar att svenskar inte längre känner sig hemma i sitt
            land. Allt detta förnekar ni.
          </note>
          <note>
            Ni går i stället upp och babblar om utmaningar och hur vi ska
            lösa dem. Ni säger att problemet inte är invandringen; problemet
            är att vi måste lösa problemen. Då måste man fråga sig vad poängen
            är med att skapa problem i landet som vi inte har från början.
            Är det för att ni vill ha något att göra?
          </note>
          <note>
            Om det inte vore för er hade vi kunnat prioritera varm mat till
            våra äldre. Det har dragits in. Om det inte vore för er skulle
            vi kunna ge de 1,5 miljarderna till våra stora sjukhus som de
            bad om. I stället valde ni att spendera dem på illegala invandrare
            som är här i strid med svensk lag. Detta är den enkla sanningen
            om det samhälle och mångkulturella kaos ni har skapat under snart
            30 års tid. Om det inte vore för er hade Sverige kunnat vara ett
            paradis.
          </note>
          <note>
            I detta anförande instämde Richard Jomshof och Björn Söder (båda
            SD).
          </note>
          <note type="speaker">
            Anf. 450 SIV HOLMA (V) replik:
          </note>
          <note>
            Fru talman! Kent Ekeroth talar mycket om historiska fakta som
            jag inte anser vara av den dignitet som Kent Ekeroth vill få det
            till.
          </note>
          <note>
            När det gäller assimilering och det fantastiska Sverige som har
            varit vill jag säga att jag inte anser att assimilering är förenligt
            med mänskliga rättigheter. Mina far- och morföräldrars modersmål
            var finska respektive samiska. Min släkt har bott i landet i flera
            hundra år. Vi har fått utstå kränkningar som inneburit trauman
            för oss. Vi fick inte utveckla vårt språk, våra skallar mättes,
            vi dög inte. Kent Ekeroth talar om det som någon fantastisk historisk
            händelse.
          </note>
          <note>
            När vi inte fick tala vårt språk i skolan innebar det att vi
            blev tystade. Därför funderar jag naturligtvis: Definierar Sverigedemokraterna
            mig, mina föräldrar och min släkt som riktiga svenskar? Anser
            du, Kent Ekeroth, att vi har samma rätt som alla andra när det
            gäller mänskliga rättigheter?
          </note>
          <note type="speaker">
            Anf. 451 KENT EKEROTH (SD) replik:
          </note>
          <note>
            Fru talman! Det vi hör är symtomatiskt. Vi fick höra att assimilering
            inte är förenligt med mänskliga rättigheter. Återigen har vi perspektivet
            att det inte spelar någon roll vad svenskarna tycker, vad svenskarna
            är eller vad Sverige är.
          </note>
          <note>
            Här kommer vi och nu ska vi minsann inte assimilera oss. Nu är
            det svenskarna som ska integreras i något slags mångkulturellt
            lyckorike.
          </note>
          <note>
            Redan den utgångspunkten är horribel. Den är horribel, och den
            har gjort att Sverige i dag ser ut som det gör. Den har gjort
            att allt fler människor inte känner igen sig i Sverige. Den har
            gjort att svenskar flyttar ut från Malmö. När Malmö stad frågar
            dem i en enkätundersökning varför de flyttar ut svarar de att
            de inte känner sig hemma i Malmö längre, att det inte är Sverige
            längre.
          </note>
          <note>
            Det händer på allt fler områden, och ändå står ni här och talar
            om att assimilering går emot mänskliga rättigheter. Jag tycker
            tvärtom. Jag tycker att det är en rättighet för svenskar att kunna
            känna sig hemma i sitt eget land. Det är en rättighet som ni tagit
            ifrån svenska folket.
          </note>
          <note type="speaker">
            Anf. 452 SIV HOLMA (V) replik:
          </note>
          <note>
            Fru talman! Det icke-svar som Kent Ekeroth gav tolkar jag som
            att Sverigedemokraterna inte anser mig vara svensk, inte heller
            mina föräldrar eller mina far- och morföräldrar. Min släkt har
            bott här i flera hundra år, och ändå är vi inte svenskar.
          </note>
          <note>
            Vi ska tydligen inte ha samma mänskliga rättigheter som andra,
            för det är en mänsklig rättighet att få tala sitt modersmål. Det
            är en mänsklig rättighet att slippa få sin skalle mätt. Det är
            en mänsklig rättighet att få vara den man är.
          </note>
          <note type="speaker">
            Anf. 453 KENT EKEROTH (SD) replik:
          </note>
          <note>
            Fru talman! Det fanns ett parti i det här landet som mätte skallar.
            Det var, om jag inte missminner mig, Socialdemokraterna, er samarbetspartner,
            Siv Holma. Det var de som hade det rasbiologiska institutet. Det
            var de som steriliserade folk. Er samarbetspartner gjorde det.
            Kom inte och snacka om det med oss! Vi har aldrig varit, och kommer
            aldrig att vara, delaktiga i det.
          </note>
          <note>
            Jag tänker inte stå här och yttra mig om ifall du är svensk eller
            inte. Det handlar inte om dig. Det handlar om det mångkulturella
            kaos som ni skapat. Ta ansvar för det i stället!
          </note>
          <note type="speaker">
            Anf. 454 BENGT BERG (V) replik:
          </note>
          <note>
            Fru talman! Sverigedemokraternas förste talare i den här debatten
            anspelade en del på kristendomen. Jag kan för enkelhetens skull
            tala om att jag är medlem i Svenska kyrkan, och jag har tagit
            en hel del intryck av det kärleksbudskap som finns i vissa delar
            av kristendomen.
          </note>
          <note>
            När man lyssnar på Kent Ekeroth är det där med människokärlek,
            tolerans och öppenhet så otroligt osynligt. Det är som om Kent
            Ekeroth levt i en frysbox, öppnat locket och stigit ut i den varma
            idyllen. Det ska då vara Sverige – helt historielöst.
          </note>
          <note>
            Jag skulle vilja fråga: Finns det inget samband mellan historiens
            folkvandringar runt om i världen och vår egen tid, vårt eget land?
          </note>
          <note type="speaker">
            Anf. 455 KENT EKEROTH (SD) replik:
          </note>
          <note>
            Fru talman! Kan ni vara snälla och sluta med era floskler, Bengt
            Berg? Ni säger absolut ingenting. Det blir snömos av allting ni
            säger, för ni har ingenting att komma med. Ni kan inte tala om
            ekonomi, ni kan inte tala om kriminalitet, för all verklighet
            är emot er. Därför måste ni tala om rosa moln när ni går upp i
            talarstolen. Det är löjligt!
          </note>
          <note>
            Ska vi tala om folkvandringar? Jag vet vad folk brukar ta upp
            i de debatterna. Det är folkvandringen när svenskarna flyttade
            till USA. Är det den du tänker på? Ska vi prata lite om den? Då
            gör vi det. Fråga indianerna vad de tyckte om de invandrare som
            kom till USA, ifall ni kan hitta dem, för de dog ju nästan allihop.
            Fråga indianerna i Sydamerika vad de tyckte om den invandringen,
            ifall ni kan hitta några, för de dog ju nästan allihop. Fråga
            aboriginerna i Australien vad de tyckte om den invandringen, om
            du kan hitta dem, för de dog ju nästan allihop.
          </note>
          <note>
            Där har du folkvandringen. Halleluja! Grattis! Är det bra exempel?
            Finns det något annat exempel du vill ta upp, någon fantastisk
            folkvandring som varit berikande för dem? Fråga dem själva så
            får du höra vad de tycker!
          </note>
          <note type="speaker">
            Anf. 456 BENGT BERG (V) replik:
          </note>
          <note>
            Fru talman! Jag antar att den här debatten inte är till för att
            man ska leka recensent av varandras inlägg. Kent Ekeroth ger ett
            väldigt omoget intryck, ett desperat intryck, ett intryck av att
            vara en väldigt rädd människa. Jag undrar om det är den drivkraften
            som ni ska vinna så många procent på i valet, Kent Ekeroth. I
            så fall är det väldigt, väldigt illa. Jag tänker också på de barn
            som är lika mycket svenskar som du och jag och vem som helst här,
            alltså de barn som är adopterade och uppvuxna och till exempel
            har en dialekt.
          </note>
          <note type="speaker">
            Anf. 457 KENT EKEROTH (SD) replik:
          </note>
          <note>
            Fru talman! Jag ska berätta för Bengt Berg vad som är omoget.
            Det är att inte våga se sanningen. Det är att inte våga se den
            uppenbara verklighet som alla med lite sunt förnuft kan se.
          </note>
          <note>
            Bengt Berg talade tidigare om att jag levt i någon skyddad värld.
            Det har jag inte gjort. Jag har levt i den mångkulturella verkligheten.
            Jag har gått i de där skolorna. Jag var där. Jag såg det. Det
            var därför jag blev SD:are. Jag vet inte riktigt var du lever,
            Bengt Berg, men jag vet var Mona Sahlin levde på sin tid. Hon
            levde i det etniskt homogena Nacka. Det är så ni arbetar. Ni prackar
            det på andra, men ni vill inte själva ha det.
          </note>
          <note type="speaker">
            Anf. 458 ADNAN DIBRANI (S) replik:
          </note>
          <note>
            Fru talman! Jag blir mörkrädd när jag hör Kent Ekeroth. Han kommer
            säkert att säga någonting om att bara vi stoppar alla invandrare
            så kommer det här att bli det gyllene land som det en gång var.
          </note>
          <note>
            En sak som säger ganska mycket är att vi i går hade en jämställdhetsdebatt
            men inte en enda SD:are fanns på plats, för det är inte en viktig
            fråga för Sverigedemokraterna. Tidigare i dag talade vi om jobb
            och tillväxt. Inte en enda sverigedemokrat var på plats – jo,
            en som talade om hur viktiga svenska bolag är, och sedan stack
            han. Nu talar vi om integration, men det glömmer man bort. Man
            har inte ett enda förslag på integration, utan man talar om invandring
            och vilka hot det innebär. Och då sitter en, två, tre, fyra plus
            tre backbenchers, halva Sverigedemokraternas partigrupp sitter
            här och tycker att det här är den viktigaste frågan.
          </note>
          <note>
            Alla ska bli svenskar. Är jag svensk? Är jag ett stort hot mot
            Sverige? Det kan vara bra att veta för alla där ute som har röstat
            på mig.
          </note>
          <note type="speaker">
            Anf. 459 KENT EKEROTH (SD) replik:
          </note>
          <note>
            Fru talman! Jag är glad att Adnan noterar att det är många SD:are
            i salen. Det är för att detta är vår viktigaste fråga. Varför
            är det vår viktigaste fråga? Jo, därför att invandringen påverkar
            precis alla politikområden. Den påverkar jobb och tillväxt. Den
            påverkar bostadspolitiken. Den påverkar statsfinanserna. Den påverkar
            kriminalpolitiken. Den påverkar sjukvården. Den påverkar äldrevården.
            Den påverkar precis alla områden eftersom invandrare belastar
            precis alla områden i samhället.
          </note>
          <note>
            Jag håller med Adnan Dibrani om att det är konstigt. Till denna
            debatt hade anmält sig tre SD:are och en kristdemokrat, alltså
            totalt fyra talare i Sveriges ödesfråga. Ni låtsas som om det
            här är en icke-fråga, inget problem. Ni låtsas som om allt är
            bra. Det är ganska talande nu när vi slår rekord i invandring.
            Det kommer 2 000 om dagen på grund av den politik som förs. Ja,
            eftersom det är fri invandring till Sverige. Ändå är ingen intresserad
            av att tala om denna ödesfråga för Sverige.
          </note>
          <note>
            Jag är stolt över att vi är så många närvarande. Vi borde ha
            haft många fler som lyssnat på den här debatten i dag.
          </note>
          <note type="speaker">
            Anf. 460 ADNAN DIBRANI (S) replik:
          </note>
          <note>
            Fru talman! Jag tycker faktiskt att det är pinsamt att stå framför
            en sverigedemokrat som rent ut sagt ljuger. Det är väl bara att
            vara överens om att we agree to disagree. Du svarade inte på min
            fråga, Kent Ekeroth, och du lever mycket i ett vi-och-de-samhälle.
          </note>
          <note>
            Jag ska vara väldigt tydlig. Det här är en enkel fråga som du
            som svensk borde förstå, för jag tycker mig ändå tala svenska:
            Är jag svensk, och om inte, när blir jag det, eller borde jag
            kastas ut?
          </note>
          <note type="speaker">
            Anf. 461 KENT EKEROTH (SD) replik:
          </note>
          <note>
            Fru talman! Om Adnan är svensk eller inte spelar absolut ingen
            roll. Jag bryr mig inte om dig, Adnan. Du betyder ingenting för
            mig. Det som betyder någonting för mig är mönstret i samhället.
            Jag kommer inte att stå här och referera till om du är svensk
            eller inte. Jag är politiker, och politik handlar om mönster.
            Förstår du?
          </note>
          <note>
            Du säger att jag ljuger om invandringen. Berätta hur! Berätta
            om de fantastiska ekonomiska vinster vi ser! Berätta att kriminalpolitiken
            inte domineras av invandrare! Vi har statistiken och presenterar
            den för er, men det är aldrig vice versa.
          </note>
          <note type="speaker">
            Anf. 462 EMMA HENRIKSSON (KD) replik:
          </note>
          <note>
            Fru talman! Jag vill börja med att korrigera mig själv vad gäller
            vissa storheter i ett tidigare inlägg. Det är förstås så att det
            är 700 miljoner från biståndsbudgeten som vi hanterar på grund
            av den situation vi har med flyktingar från Syrien och 7,5 miljarder
            som Sverigedemokraterna minskar biståndsbudgeten med.
          </note>
          <note>
            Det är helt uppenbart att du inte bryr dig om människor, Kent
            Ekeroth. Det uttryckte du själv väldigt tydligt alldeles nyss.
            Men är det så att Sverigedemokraterna, om man insåg det ekonomiska
            värdet av en människa, skulle välkomna människor som flyr till
            vårt land?
          </note>
          <note type="speaker">
            Anf. 463 KENT EKEROTH (SD) replik:
          </note>
          <note>
            Fru talman! Bryr jag mig inte om människor? Jag är här för att
            jag bryr mig om människor. Jag hade ett replikskifte med dig nyligen,
            Emma Henriksson. Jag bryr mig om det lidande som er mångkulturella
            politik skapar dagligen för massor av människor. Det är därför
            jag står här. Det jag inte bryr mig om är om en enskild ledamot
            frågar om jag tycker att han är svensk eller inte. Det bryr jag
            mig inte om, för politiken handlar inte om det över huvud taget.
          </note>
          <note>
            Skulle vi välkomna invandrare om de skulle ge ett ekonomiskt
            bidrag? Inte nödvändigtvis. Det beror på hur det ser ut. Det finns
            tre faktorer som gör att invandringen är skadlig: ekonomi, kriminalitet
            och kultur. Jag vill att svenskar ska kunna känna sig hemma i
            sitt eget land. Kommer det hit invandrare som vill assimileras
            till det svenska och göra rätt för sig har jag inga problem med
            det. Men så ser tyvärr inte situationen ut i dag.
          </note>
          <note type="speaker">
            Anf. 464 EMMA HENRIKSSON (KD) replik:
          </note>
          <note>
            Fru talman! Då skulle man kunna ställa en fråga som jag har ställt
            tidigare en gång: När börjar något räknas som svenskt? Det är
            ganska mycket i de traditioner jag firar, med julgran och midsommar
            och annat, som har vissa influenser från andra länder.
          </note>
          <note>
            Men tillbaka till grundfrågan! När Sverigedemokraterna pratar
            om vårt samhälle räknar de inte in alla de människor som finns
            i vårt samhälle. Ser ni människovärdet som något värdefullt över
            huvud taget när vi pratar om invandrings- och integrationspolitik?
          </note>
          <note type="speaker">
            Anf. 465 KENT EKEROTH (SD) replik:
          </note>
          <note>
            Fru talman! Här kommer flosklerna igen. Man får slut på argument.
            Det finns inga ekonomiska eller andra argument att ta till. Då
            frågar man om människovärdet betyder någonting för oss. Ja, det
            gör det. Det är därför vi står här. Vi står här allihop för att
            vi vill göra Sverige till ett bättre ställe. Vi står här allihop
            för att vi vill kunna prioritera våra resurser på rätt sätt. Vi
            vill förhindra invandrarbrottsligheten. Vi vill förhindra att
            svenskar inte känner sig hemma i sitt eget land, att svenskar
            känner att de måste flytta för att deras stadsdel eller stad inte
            längre är svensk. Det är att bry sig om människovärdet.
          </note>
          <note type="speaker">
            Anf. 466 GUNNAR ANDRÉN (FP) replik:
          </note>
          <note>
            Fru talman! Jag får börja med att medge att jag är av polsk-ukrainskt
            ursprung. Det hör till saken!
          </note>
          <note>
            För tre år sedan debatterade jag med den numera framlidne ledamoten
            William Petzäll om volymen på invandringen till Sverige. Han hävdade
            då – och jag förstår att Sverigedemokraterna gör det även nu –
            att 90 procent av dem som försöker komma till Sverige inte bör
            få komma in. Det innebär ändå att 10 procent bör få komma in och
            beviljas uppehållstillstånd här. Min fråga är: Vilka är dessa
            10 procent?
          </note>
          <note>
            Jag har en gång tagit hit en illegal invandrare. Hon var en polsk
            judinna som var förföljd av den polske politikern Olszowski omkring
            1968. Var det rimligt att jag tog in henne via Finland på fullständigt
            illegal väg?
          </note>
          <note type="speaker">
            Anf. 467 KENT EKEROTH (SD) replik:
          </note>
          <note>
            Fru talman! Jag noterar ett tema bland dem som går upp och debatterar.
            De vill att vi ska ta ställning i separata frågor om huruvida
            den ena eller andra är svensk eller vad man gjorde på 60-talet.
            Det blir alldeles löjligt. Jag står här för att diskutera den
            politik som förs i dag. Vi vill minska invandringen med 90 procent.
            Det är den beräkning vi gjort i vår budget. Gissa hur många som
            är riktiga flyktingar av alla de 1 640 000 personer som fått uppehållstillstånd
            sedan 1980! Det är ungefär 5 procent. 95 procent är med andra
            ord svenskt påhitt. Vi går till val på en politik där vi minskar
            invandringen med åtminstone 90 procent. Det gör vi för att kunna
            förbättra situationen för både invandrare och svenskar i det här
            landet. Det är en prioritering som helt gått er förbi.
          </note>
          <note type="speaker">
            Anf. 468 GUNNAR ANDRÉN (FP) replik:
          </note>
          <note>
            Fru talman! Jag ställde en mycket konkret fråga: Vilka är det
            som ska få stanna, enligt Sverigedemokraterna? Sverigedemokraterna
            vill att 90 procent ska avvisas. Men nu ställde jag en helt annan
            fråga: Vilka ska få stanna? Detta fick jag absolut inget svar
            på, fru talman. Jag ska inte ens säga att det var floskler som
            jag fick till svar – det är ett ovärdigt ord. Nej, jag lade märke
            till att herr Ekeroth valde att inte svara på någonting av det
            jag frågade om. Det kan jag förstå. Vilka är de 10 procent som
            ska få stanna?
          </note>
          <note type="speaker">
            Anf. 469 KENT EKEROTH (SD) replik:
          </note>
          <note>
            Fru talman! Vi har sagt att vi ska ta emot riktiga flyktingar.
            Historiskt har ungefär 5 procent varit riktiga flyktingar. Där
            har vi 5 procent till att börja med. Det behöver inte nödvändigtvis
            vara permanenta uppehållstillstånd, men åtminstone tillfälliga.
            Senare kan de återvända hem. Vi har alltid sagt att vi är för
            en reglerad arbetskraftsinvandring, där man tar emot folk som
            vi behöver specifikt i det här landet. Då kanske vi hamnar någonstans
            kring 10 procent sammantaget. Varsågod!
          </note>
          <note type="speaker">
            Anf. 470 BJÖRN SÖDER (SD):
          </note>
          <note>
            Fru talman! År 2009 avstod 77 000 svenskar från medicinering.
            48 000 svenskar avstod från sjukvård. Så många som 490 000 – alltså
            närmare en halv miljon – svenskar avstod från tandvård. Orsaken
            var att de inte hade råd.
          </note>
          <note>
            Men den 22 maj i år tog man i denna församling ett beslut som
            inte är annat än skamligt. Man beslutade nämligen att utlänningar
            som bryter mot svenska lagar genom att uppehålla sig illegalt
            i landet ska få mediciner, sjukvård och tandvård avgiftsfritt.
            Man ger alltså kriminella utlänningar som vistas i landet illegalt
            privilegier som varken svenskar eller andra som vistas lagligt
            i Sverige har. Jag kallade det en skammens dag när detta beslut
            fattades, och det är precis vad det var.
          </note>
          <note>
            Från och med den 1 juli i år kan alltså utlänningar som vistas
            illegalt i landet erhålla avgiftsfria mediciner, avgiftsfri sjukvård
            och avgiftsfri tandvård. De ska förvisso betala en mindre patientavgift
            eller en mindre avgift för medicinen. Men eftersom dessa personer
            vistas illegalt i landet har de inga personuppgifter eller adresser.
            De behöver alltså inte identifiera sig. Detta innebär att den
            faktura som medföljer personen efter vård inte behöver betalas,
            eftersom ändå ingen kan söka upp personen för att driva in skulden.
            Nästa gång personen behöver vård upprepas proceduren. Det blir
            således avgiftsfri sjukvård, avgiftsfri tandvård och avgiftsfria
            mediciner för dessa personer.
          </note>
          <note>
            Man kan söka sig till både offentliga och privata vård- och tandvårdsaktörer.
            Eftersom ingen kan verifiera dem som erhållit vården kan detta
            bli lukrativt för de aktörer som vill fylla ut tid då de inte
            tar emot patienter eller ge bort vård avgiftsfritt för vissa patienter,
            då aktörerna ändå erhåller ersättning.
          </note>
          <note>
            Socialstyrelsen, som är tillsynsmyndighet för hälso- och sjukvården,
            vet inte hur man ska hantera situationen. Bitte Fritzson, tillförordnad
            chef på avdelningen för regler och tillstånd, säger till tidningen
            Dispatch International att man ska vara klar med en utredning
            i februari om dokumentation, uppföljning och rutiner för identifiering.
            Fram till dess saknas alltså rutiner kring hur sjukvården ska
            hantera vård av personer som befinner sig i Sverige illegalt.
          </note>
          <note>
            De sju riksdagspartierna i den så kallade sjuklövern har alltså
            i denna kammare sjösatt en lag innan man ens tagit fram rutiner
            för hur det ska fungera. Hela det förslag som låg för beslut byggde
            på en massa antaganden. Man antog hur många som vistas i landet
            illegalt, för man vet inte. Man antog vilka kostnader förslaget
            skulle innebära, för man visste inte och vet inte. Man antog hur
            mycket vård som kommer att tas i anspråk, för man vet inte. Man
            antog att inte fler människor kommer att söka sig till Sverige
            på grund av dessa privilegier, men man vet inte.
          </note>
          <note>
            Antaganden, bedömningar och uppskattningar genomsyrade hela förslaget.
            Trots det sjösatte man alltså en lag utan att man egentligen visste
            någonting. Snacka om ren dumhet!
          </note>
          <note>
            Detta beslut har drivits igenom i all hast bara för att alliansregeringen
            tvingats till detta av det mest extremistiska partiet i migrationsfrågor,
            Miljöpartiet, för att rädda den uppgörelse på området som man
            kommit överens om bara för att stänga oss i Sverigedemokraterna
            utanför inflytande i migrationsfrågorna. Det är inte att ta ansvar
            för landet, och jag undrar vad alliansregeringens väljare egentligen
            tycker om detta.
          </note>
          <note>
            Jag undrar också vad regeringens och även Socialdemokraternas
            väljare tycker om beslutet att låta kriminella utlänningar få
            privilegier i form av avgiftsfria mediciner och avgiftsfri sjuk-
            och tandvård, medan svenska folket i allt större utsträckning
            tvingas avstå detsamma för att de inte längre har råd.
          </note>
          <note>
            I mitt anförande i våras tog jag upp två exempel på svenskar
            som inte längre hade råd att hämta ut sina mediciner. Det var
            multisjuka Maria och cancersjuke Calle.
          </note>
          <note>
            När jag ställde frågan till övriga sju riksdagspartier här i
            kammaren om man anser det rättvist att utlänningar som inte har
            rätt att vistas i landet ges privilegier som inte svenska folket
            har var det bara Vänsterpartiet och Folkpartiet som svarade ett
            klart ja, det är rättvist. Övriga fem partier slingrade sig och
            ville inte svara ja eller nej på min enkla fråga. Dock ställde
            sig hela sjuklövern bakom beslutet att ge kriminella utlänningar
            avgiftsfria mediciner och avgiftsfri sjuk- och tandvård, samtidigt
            som svenskar får avstå från detsamma för att de inte har råd.
            Sverigedemokraterna var det enda parti som sade nej till detta
            ogenomtänkta, dumdristiga och orättvisa beslut.
          </note>
          <note>
            Jag skulle i dag vilja ta tillfället i akt att fråga övriga partier
            om de är stolta över detta djupt svenskfientliga beslut de fattat.
          </note>
          <note>
            Herr talman! I våras lät jag också illustrera ett exempel på
            den politik som övriga partier här i riksdagen förespråkar och
            talar sig varma för. Jag jämförde en svensk pensionär med en utlänning
            som vistas illegalt i landet. I mitt exempel nyttjar de vården
            exakt lika för exakt samma åkomma.
          </note>
          <note>
            Av mitt exempel framgick att den svenske pensionären, som har
            levt hela sitt liv i Sverige och betalat skatt, kommer att betala
            7 490 kronor om året för den vård som personen behöver. För utlänningen
            som vistas illegalt i Sverige blir summan 1 830 kronor. Sedan
            ska vi komma ihåg att det blir i stort sett avgiftsfritt eftersom
            man ändå inte kan driva in skulden. Den arma pensionären får dock
            se till att betala, för han eller hon kommer inte undan skulden.
            Således får pensionären betala 7 490 kronor medan den kriminella
            utlänningen inte behöver betala en enda krona.
          </note>
          <note>
            Är det inte en orättvis och svenskfientlig politik att ge särskilda
            privilegier, som inte svenskarna eller andra som vistas i landet
            har, till människor som aldrig bidragit till vårt gemensamma välfärdssamhälle
            och som bryter mot svenska lagar? Det är skamligt, och jag anser
            att politikerna från de övriga sju riksdagspartierna bör skämmas
            – och det rejält.
          </note>
          <note>
            Herr talman! Jag sade i våras att jag inte kommer att försitta
            en möjlighet att påtala detta för svenska folket, vare sig nu
            eller i kommande valrörelse. Svenska folket har rätt att veta
            vilken politik övriga partier här i riksdagen förespråkar. Svenska
            folket har rätt att veta vilken svenskfientlig politik övriga
            partier här i riksdagen förespråkar. Svenska folket har rätt att
            veta att det finns ett parti här inne som värnar vårt folk och
            vårt land – och det partiet heter Sverigedemokraterna.
          </note>
          <note>
            I detta anförande instämde Kent Ekeroth och Richard Jomshof (båda
            SD).
          </note>
          <note type="speaker">
            Anf. 471 ULF NILSSON (FP) replik:
          </note>
          <note>
            Herr talman! Björn Söder kallade det en skammens dag när vi införde
            en begränsad rätt till sjukvård på samma villkor som för svenskar
            för människor som vistas här utan tillstånd. Han kallade det en
            skammens dag när människor som inte vågade gå till doktorn eller
            till sjukhuset trots smärta, värk och sjukdom äntligen fick möjlighet
            att göra det. Han kallade det en skammens dag när en mamma eller
            en pappa med ett barn som hade blindtarmsinflammation väntade
            in i det sista med att gå till sjukhuset för att ge barnet vård.
          </note>
          <note>
            Det är inte några privilegier som svenskar inte har, utan det
            är samma avgifter.
          </note>
          <note>
            Min principiella inställning var att den som vistas här utan
            tillstånd inte kan ha alla rättigheter, men alla människor har
            rättigheter till liv och hälsa. Jag tycker att det är andra som
            ska skämmas om de inte vill ge människor den rätten.
          </note>
          <note type="speaker">
            Anf. 472 BJÖRN SÖDER (SD) replik:
          </note>
          <note>
            Herr talman! I mitt anförande i våras tog jag upp Maria från
            Boden, som är multisjuk och lider av bland annat lungsjukdomen
            KOL och behöver kortisontabletter. Hon lider av reumatism, astma
            och diskbråck. Hon lever på sjukpenning och får ut mindre än 8
            000 kronor i månaden. När boende och räkningar är betalda har
            hon kanske 1 000 kronor kvar till mat och mediciner. Med ett högkostnadsskydd
            på 2 200 kronor blir det svårt att betala. Fram till 2004 kunde
            hon däremot liksom andra handla på kredit, men sedan skärptes
            reglerna.
          </note>
          <note>
            Jag tog också upp cancersjuke Calle, som inte längre får läkemedlen
            subventionerade.
          </note>
          <note>
            Vad är detta, Ulf Nilsson, om inte en skammens dag när ni här
            inne sitter och beslutar att människor som – trots Europas mest
            liberala flyktinglagar – har fått avslag på sin asylansökan, gått
            under jorden och bryter mot svenska lagar ska få avgiftsfri sjuk-
            och tandvård och avgiftsfria mediciner, medan svenskar inte längre
            har råd att få detsamma? Är inte det en skammens dag? Vad är då
            en skammens dag, Ulf Nilsson?
          </note>
          <note type="speaker">
            Anf. 473 ULF NILSSON (FP) replik:
          </note>
          <note>
            Herr talman! Det är typiskt för nivån på den här debatten från
            vissa håll att man räknar upp eventuella brister i sjukvården
            som det är omöjligt att ta ställning till. Men en sak kan vi säga
            med hundraprocentig säkerhet, och det är att om människor får
            felaktig cancervård och om människor får vänta för länge i en
            kö beror det inte på de få människor som får vissa rättigheter
            – dessutom begränsade rättigheter – till vård. Det är djupt osakligt
            att försöka hitta fall från den allmänna vårdapparaten och skylla
            på invandrarna.
          </note>
          <note type="speaker">
            Anf. 474 BJÖRN SÖDER (SD) replik:
          </note>
          <note>
            Herr talman! Det här är inte några få människor, för man vet
            inte hur många som befinner sig illegalt i landet. Man har avsatt
            hundratals miljoner till det här, men man vet inte vad det kommer
            att kosta. Man vet ingenting, och ändå har man sjösatt den här
            lagen.
          </note>
          <note>
            Det handlar om vård som inte kan anstå. Man har inte heller definierat
            det: Vad är vård som inte kan anstå? Det kan vara en invandrare
            som kommer hit illegalt som har hiv och behöver bromsmediciner.
            Det är också vård som inte kan anstå. Ska vi bekosta bromsmediciner
            mot hiv för människor som kommer hit och vistas här illegalt,
            när svenskar inte längre har råd att hämta ut sina mediciner?
            Det är skamligt.
          </note>
          <note type="speaker">
            Anf. 475 JONAS GUNNARSSON (S) replik:
          </note>
          <note>
            Herr talman! Jag skulle vilja börja med att reagera på tonfallet
            och retoriken. Det känns inte riktigt värdigt denna kammare.
          </note>
          <note>
            En av de saker som tas upp i anförandet av Björn Söder är att
            vi bör skämmas. Jag kan fundera över vad det är jag verkligen
            borde skämmas för. Är det att jag bryr mig om andra människor,
            att jag står upp för människovärdet eller att jag faktiskt tror
            på att de mänskliga rättigheterna är odelbara och okränkbara?
            Det vägrar jag att skämmas för. Det kommer jag att vara stolt
            över i hela mitt liv, hoppas jag, och i hela min politiska gärning.
          </note>
          <note>
            Jag har ändå en fråga till Björn Söder, och det har att göra
            med hur han uttrycker sig. Han försöker göra människor som är
            här och söker skydd till kriminella. På vilket vis är det kriminellt
            att vara här? Kan du svara på det, Björn Söder?
          </note>
          <note type="speaker">
            Anf. 476 BJÖRN SÖDER (SD) replik:
          </note>
          <note>
            Herr talman! En person som kommer till Sverige och söker skydd
            under tiden som hans asylärende hanteras har rätt till sjukvård
            enligt vad asylsökande har rätt till. Det är också något som staten
            finansierar.
          </note>
          <note>
            Däremot handlar detta om människor som har fått avslag därför
            att de inte har skäl att stanna i landet och alltså ska förvisas
            från landet. Dem har ni nu gett privilegier som inte svenska folket
            eller andra utlänningar som vistas i landet legalt har. Jag tycker
            att det är skamligt.
          </note>
          <note>
            Jag tycker att det är skamligt när svenskar som har levt hela
            sina liv i Sverige, betalat skatt och slitit, för att Jonas Gunnarsson
            ska kunna stå här i riksdagen och må ganska väl, inte längre har
            råd att hämta ut sina mediciner, inte har råd att gå till sjukvården
            och få hjälp och inte har råd att sköta om sina tänder. Men ni
            har gett människor som bryter mot svenska lagar genom att uppehålla
            sig i landet privilegier som innebär att de ska få avgiftsfri
            tand- och sjukvård och avgiftsfria mediciner. Det är skamligt,
            Jonas Gunnarsson.
          </note>
          <note type="speaker">
            Anf. 477 JONAS GUNNARSSON (S) replik:
          </note>
          <note>
            Herr talman! Vi har redan i ett tidigare replikskifte klarat
            ut att det inte är gratis, så det tänker jag inte gå in på.
          </note>
          <note>
            Frågan kvarstår ändå: Varför väljer man att kalla några som uppenbarligen
            inte är kriminella för kriminella? De är inte brottslingar på
            något vis.
          </note>
          <note>
            Det är en sak. Sedan har vi detta med att man från svensk sida
            faktiskt väljer att ge möjligheten att få tillgång till vård och
            mediciner. Är det så fruktansvärt orimligt? Det handlar trots
            allt om människor – inget mer, inget mindre. Det handlar om människors
            liv och leverne.
          </note>
          <note type="speaker">
            Anf. 478 BJÖRN SÖDER (SD) replik:
          </note>
          <note>
            Herr talman! Människor som bryter mot svenska lagar är, i alla
            fall enligt min definition, brottslingar. Det är mycket möjligt
            att Jonas Gunnarsson tycker att de inte är brottslingar utan att
            man tvärtom ska ge dem privilegier.
          </note>
          <note>
            Det finns ingenting som är gratis. Någon får betala det. Det
            här är avgiftsfritt för dem, för även om de ska betala en viss
            summa är det ingen som kan kräva in den om de inte betalar in
            den.
          </note>
          <note>
            Jonas Gunnarsson, om du ska löpa linan ut ska hela världen ha
            rätt till svensk sjukvård. Du sätter själv gränser. Ditt eget
            parti sätter gränser. Då är ju ni också inhumana eftersom ni sätter
            gränser.
          </note>
          <note type="speaker">
            Anf. 479 ADNAN DIBRANI (S) replik:
          </note>
          <note>
            Herr talman! SD gör allt för inte framstå som ett enfrågeparti,
            men den här debatten talar ju sitt ganska tydliga språk.
          </note>
          <note>
            En god vän till mig sade en gång att det närmaste talibaner man
            kan komma i Sverige är sverigedemokrater. Med tanke på att ni
            inte ens ställde upp på jämställdhetsdebatten i går eftersom ni
            tycker att det är fullständigt trams kan man väl tycka att min
            vän har helt rätt. Ni och talibanerna vill ju helst ha kvinnorna
            vid spisen, så det var mycket bra sagt.
          </note>
          <note>
            Men jag går vidare till den viktigaste frågan. Björn Söder, du
            värnar om vården. Det gör jag som socialdemokrat också.
          </note>
          <note>
            Vi antar att jag är med på din bana och tycker att jag ska skicka
            hem mig själv först eftersom jag inte är någon riktig svensk.
            Sedan skickar jag hem alla andra invandrare också. Men det kommer
            inte att hjälpa ekonomin från första dagen.
          </note>
          <note>
            Då kan jag ställa frågan till dig: Om nu vården är så viktig
            – jag kritiserar borgarna när det gäller skattesänkningar som
            urholkar vården – varför är det då så att borgarna aktivt, tillsammans
            med dig, röstar igenom fler jobbskatteavdrag? Vi pratar om många
            miljarder som skulle kunna satsas på vården från och med väldigt
            snart.
          </note>
          <note type="speaker">
            Anf. 480 BJÖRN SÖDER (SD) replik:
          </note>
          <note>
            Herr talman! Invandringsfrågan är övergripande alla andra frågor.
            Den genomsyrar alla samhällsområden. Adnan Dibrani hade precis
            ett replikskifte med Kent Ekeroth där Kent Ekeroth också framförde
            det. Jag vet inte om det fastnade hos Adnan Dibrani, men jag vill
            påpeka det än en gång: Invandringsfrågan är en ödesfråga för Sveriges
            överlevnad. Den genomsyrar alla samhällsområden. Därför är den
            också den viktigaste frågan för Sverigedemokraternas del.
          </note>
          <note>
            Jobbskatteavdraget är den enskilt viktigaste reformen för att
            öka sysselsättningen. Det är många institut som har slagit fast
            det.
          </note>
          <note>
            Vi kan avsätta pengar till att genomföra ett femte jobbskatteavdrag,
            samtidigt som vi kan avsätta pengar till att sänka pensionärsskatten
            och så vidare. Vi kan göra otroligt många satsningar på välfärdsområdet
            eftersom vi minskar på invandringen, den förödande invandringen
            till Sverige, som kostar väldigt mycket pengar.
          </note>
          <note>
            Vi kan göra det. Det kan inte ni, och det kan inte den borgerliga
            alliansregeringen.
          </note>
          <note type="speaker">
            Anf. 481 ADNAN DIBRANI (S) replik:
          </note>
          <note>
            Herr talman! Väldigt snabbt vill jag bara säga att ja, jag har
            invandrat till det här landet en gång i tiden, men det kan jag
            lova att även Björn Söder och hans kamrater har gjort. Alla i
            det här landet har invandrat – vissa för väldigt länge sedan,
            medan andra kommer varje dag.
          </note>
          <note>
            Än en gång: Vården är otroligt viktig. Om jag nu slänger ut mig
            själv och alla mina vänner som har invandrarbakgrund är det fortfarande
            så att det tar lite tid innan det sätter avtryck i ekonomin.
          </note>
          <note>
            Björn Söder, du röstar igenom massiva skattesänkningar som kommer
            att slå hårt mot vården. Tycker du att det är rimligt? Varför
            inte satsa de där 12 miljarderna på vården om nu vården är så
            pass viktig för dig?
          </note>
          <note type="speaker">
            Anf. 482 BJÖRN SÖDER (SD) replik:
          </note>
          <note>
            Herr talman! Jag tycker att det är lite fräckt av Adnan Dibrani
            att komma hit som invandrare, som han stoltserar med, och förringa
            Sverige, svenskheten och svenska folket.
          </note>
          <note>
            Vi är alla invandrare i Sverige, säger han. Då är ju alla invandrare
            överallt i hela världen. Jag tycker det är lite fräckt att stå
            här i Sveriges riksdags kammare, Sveriges högsta beslutande organ,
            och förringa mitt folk, svenska folket. Det tycker jag är lite
            fräckt.
          </note>
          <note type="speaker">
            (ADNAN DIBRANI (S):
          </note>
          <u who="unknown" xml:id="i-3fa6739617c5cff6-1">
            <seg>
              Då är jag inte svensk. Då fick jag det svaret i alla fall.)
            </seg>
          </u>
          <note type="speaker">
            Anf. 483 EMMA HENRIKSSON (KD) replik:
          </note>
          <note>
            Herr talman! De som inte just nu lyssnar på den här debatten,
            och det verkar vara några stycken, kanske sitter och tittar på
            Uppdrag granskning , som i kväll, vad jag har förstått, tar upp
            situationen för barn som har vistats i vårt land under lång tid
            och som har blivit omhändertagna enligt LVU.
          </note>
          <note>
            Det är några av alla de situationer som jag konfronteras av varje
            vecka där människor hör av sig och säger att de skäms för att
            vara svenskar eftersom vi inte förmår att ge skydd till människor
            som vi borde klara av att ge skydd. Det är människor som mer än
            gärna avstår de där mjölkpaketen per år, även om de själva lever
            med små marginaler.
          </note>
          <note>
            Vi hörde tidigare i debatten att Sverigedemokraterna inte vill
            ge skydd till andra än dem som lever upp till kriterierna för
            asyl, det vill säga inte till några övriga skyddsbehövande. Är
            det Sverigedemokraternas uppfattning?
          </note>
          <note type="speaker">
            Anf. 484 BJÖRN SÖDER (SD) replik:
          </note>
          <note>
            Herr talman! Jag tog ett replikskifte tidigare på Emma Henrikssons
            inlägg och påtalade och betonade då att vi i Sverigedemokraterna
            vill hjälpa många fler människor än vad Kristdemokraterna eller
            den övriga alliansregeringen vill eftersom vi vill hjälpa människor
            på plats.
          </note>
          <note>
            Vår politik gör mycket större nytta än den politik som ni förespråkar,
            den förda massinvandringspolitiken. Ni tar hit ett fåtal människor
            som kostar väldigt mycket för samhället. Ni ställer inga krav
            på att de ska anpassa sig till det svenska samhället, vilket skapar
            sociala problem med konflikter och så vidare. Vi kan se hur hela
            det svenska samhället i dag har splittrats. Det är den politik
            ni förespråkar.
          </note>
          <note>
            Vi däremot satsar 5,5 miljarder mer på flyktinghjälp i UNHCR:s
            regi under kommande budgetperiod än vad regeringen gör. Våra pengar
            kommer att hjälpa många fler människor som inte har privilegiet
            att kunna ta sig till Sverige.
          </note>
          <note>
            Vår politik är human. Er politik är inhuman.
          </note>
          <note type="speaker">
            Anf. 485 EMMA HENRIKSSON (KD) replik:
          </note>
          <note>
            Herr talman! Alternativ skyddsstatusförklaring handlar om människor
            som riskerar att straffas med döden i sitt hemland, som flyr från
            kroppsstraff och tortyr, det vill säga människor som går döden
            till mötes om Sverigedemokraterna får sin vilja igenom. Är det
            Sverigedemokraternas vilja? Jag är övertygad om att det inte är
            det svenska folkets vilja.
          </note>
          <note>
            Ja, vi ska satsa pengar på plats för att hjälpa så många vi kan.
            Men precis som vi skickar ambulanser när någon har råkat ut för
            en trafikolycka ser vi också till att vi har skydd i systemen
            med bilbälten och krockkuddar. Vi måste klara av att göra både
            och. Är inte det Sverigedemokraternas uppfattning?
          </note>
          <note type="speaker">
            Anf. 486 BJÖRN SÖDER (SD) replik:
          </note>
          <note>
            Herr talman! Vi kan inte göra allting. Det finns ingen outtömlig
            skattkista.
          </note>
          <note>
            Politik handlar om att prioritera. Vi prioriterar att rädda så
            många människoliv vi kan. Den prioriteringen gör inte ni. Vi satsar
            på att hjälpa människor på plats, för då kan vi hjälpa många fler.
          </note>
          <note>
            Givetvis är vi öppna för att ta hit kvotflyktingar – det skriver
            vi också i vårt program. Men den stora andelen som vi ska hjälpa
            ska vi hjälpa på plats i deras närområde genom UNHCR:s försorg.
            Där ska vi satsa pengar, och där satsar vi mycket mer pengar än
            Kristdemokraterna och alliansregeringen gör eftersom vi vill hjälpa
            fler.
          </note>
          <note>
            Vår politik är human. Er är inhuman, både mot oss och mot flyktingarna
            i världen.
          </note>
          <note>
            Försvarspolitik
          </note>
          <note type="speaker">
            Anf. 487 PETER HULTQVIST (S):
          </note>
          <note>
            Herr talman! Svensk försvarsindustri omfattar ca 30 000 arbetstillfällen.
            Totalt genererar denna sektor ca 100 000 arbetstillfällen med
            alla leverantörer och bieffekter.
          </note>
          <note>
            En långsiktig och samlad strategi för denna sektor är nödvändig.
            Annars kommer den svenska försvarsindustrin att successivt försvagas.
            Det handlar om att utveckla försvarsindustrin på ett sådant sätt
            att den har bäring även på den civila sektorn.
          </note>
          <note>
            Det krävs ett samverkansprogram där samhälle, forskning, näringsliv
            och fack gemensamt försöker bidra till utveckling och konkurrenskraft.
            Sverige måste dessutom tydliggöra vilka vapensystem som är att
            räkna som nationella säkerhetsintressen och kan motiveras som
            detta inför EU.
          </note>
          <note>
            Stridsflyget, undervattenssystemen, cyberförmåga, sensorer, krypto
            och telekrigsförmåga kan vara exempel på vad det kan handla om.
            Försvarsutskottet i Sveriges riksdag har tidigare tydliggjort
            att de svenska säkerhetsintressena bör definieras, men i praktiken
            har mycket lite hänt. Vi är starkt kritiska mot detta.
          </note>
          <note>
            Regeringen deltar i arbetet med att skapa en så kallad fri marknad
            inom EU för försvarsmateriel. Det är en läpparnas bekännelse från
            många håll och från många länder, men verkligheten handlar oftast
            om stora företag som är nära lierade med nationalstater och som
            i detta arbete mest sneglar på hur man kan öka de egna marknadsandelarna
            på andras bekostnad. I praktiken är inte marknaden fri, och mycket
            lite talar för att den kommer att bli det.
          </note>
          <note>
            Den kvalificerade kompetensen inom svensk försvarsindustri är
            mycket viktig att bevara och utveckla. Den position man skapat
            beror på kombinationen av beställningar från staten och utvecklingsarbete.
            Det har funnits en nära samverkan mellan staten och näringslivet.
            Därför har också orter som Linköping, Karlskrona, Karlskoga och
            Örnsköldsvik utvecklats till regionala knutpunkter.
          </note>
          <note>
            När synen på denna sektor förändras och köp från hyllan i huvudsak
            ska prägla utvecklingen ändras förutsättningarna. Dessutom är
            stora delar av den svenska försvarsindustrin ägda av internationella
            företag. Vi kan se att detta inte alltid är i samklang med svenska
            nationella intressen. Då är det viktigt att patent kontrolleras
            av svenska staten. Men patent bygger på egen teknologiutveckling,
            forskning och kompetens. Annars blir det inga patent som Försvarets
            materielverk har att hantera.
          </note>
          <note>
            Att i denna snåriga verklighet enbart sätta sin tillit till marknadens
            osynliga hand kan i praktiken visa sig vara naivt och i förlängningen
            skadligt för svenskt kunnande, svensk teknikutveckling, svenska
            arbetstillfällen och möjligheten att försörja det svenska försvaret
            med rätt materiel till rätt pris och till rätt kvalitet. Vi riskerar
            på viktiga områden att hamna i händerna på andra, så att vi får
            ta det som andra tycker att det är rimligt att låta oss ta.
          </note>
          <note>
            Vi ska vara öppna för samarbete med andra länder. Så är fallet
            i dag. Men ett fungerande samarbete för att utveckla försvarsmateriel
            kräver eget kunnande och stor kompetens. Därför måste det också
            i botten finnas en nationell vilja som är tydlig. Där ingår bland
            annat förmågan att markera vilka system som är att betrakta som
            nationella säkerhetsintressen. Ska vi kunna bygga ett fungerande
            och långtgående försvarsindustriellt samarbete i Norden krävs
            en stark nationell plattform.
          </note>
          <note>
            I dag kan vi konstatera att länder som Finland, Frankrike, Italien
            och Norge arbetar med nationella strategier för sådant som kallas
            för säkerställande av försörjningstrygghet, strategisk autonomi
            och hur nationell industri ska utvecklas. I Norge, som är bundet
            till den så kallade fria handeln genom EES-avtalet, har man inte
            införlivat försvarsdirektiven från EU.
          </note>
          <note>
            Att skapa den så kallade fria marknaden är betydligt svårare
            än vad EU-kommissionen förutspått. Detta är något som regeringen
            måste ta till sig och inte hänge sig åt att ideologisera verkligheten.
            Risken är då stor att man i praktiken spelar bort svenska intressen
            och riskerar att försvaga svensk försvarsindustris utvecklingskraft,
            vilket i förlängningen drabbar arbetstillfällen. Den som ska manövrera
            i svår terräng måste ha en känsla för överensstämmelsen mellan
            kartan och verkligheten.
          </note>
          <note>
            Därför bör inte regeringen agera som om Sverige ska vara frontnation
            i ett projekt där en fri marknad ska skapas, men där de nationella
            intressena i praktiken är starka och nära knutna till stora vapenkoncerner
            så att slutresultatet riskerar att bli att små länder som Sverige
            blir förlorare. Det krävs betydligt mycket mer av kyla och realism
            i detta arbete och mindre av ideologiska marknadsambitioner.
          </note>
          <note type="speaker">
            Anf. 488 JOHAN FORSSELL (M) replik:
          </note>
          <note>
            Herr talman! Vi befinner oss i budgettider. Alliansen presenterade
            sin budgetproposition här nyligen. I den beskrevs en anslagsökning
            till både förbands- och materielsidan om 200 miljoner kronor redan
            nästa år och med en gradvis ökning upp till 500 miljoner kronor
            2017.
          </note>
          <note>
            Peter Hultqvist var inte sen att beskriva denna ökning som puts
            i marginalen. Det är ett ganska drastiskt ordval, och det väckte
            därför stor förvåning när det visade sig att Socialdemokraternas
            egen storsatsning på området uppgick till exakt 0 kronor mer än
            regeringens. Däremot fanns det en hel del nya vaga löften om satsningar
            på materiel och nya förband.
          </note>
          <note>
            Jag skulle därför vilja fråga Peter Hultqvist: Om nu våra satsningar
            om ett antal hundra miljoner kronor är puts i marginalen, hur
            skulle då Peter Hultqvist vilja beskriva sin egen satsning om
            0 kronor?
          </note>
          <note type="speaker">
            Anf. 489 PETER HULTQVIST (S) replik:
          </note>
          <note>
            Herr talman! Vi lägger 100 miljoner mer på förband och 100 miljoner
            mer på materiel än vad regeringen gör genom omfördelningar i budgeten.
          </note>
          <note>
            Det som Johan Forssell inte vill tala om är existensen av Försvarsberedningen.
            Problemen inom Försvarsmakten är stora och komplexa när det gäller
            både personal och materiel. Det krävs tydliga och klara prioriteringar.
            Det är ett jobb som måste göras. Det handlar om hur vi ska se
            på ytfartygen i framtiden, hur vi ska se på olika typer av beväpningssystem,
            på luftvärnet och många andra sådana frågor. Det är ett grannlaga
            jobb som ska göras.
          </note>
          <note>
            I mars kommer en rapport att läggas fram. Då hoppas jag på en
            bred politisk överenskommelse som så småningom också kan omfattas
            av ekonomiska konsekvenser.
          </note>
          <note>
            Jag skulle vilja fråga dig, Johan Forssell: Varför gör ni så
            lite när det gäller att definiera de nationella säkerhetsintressena,
            som vi ju har varit överens om i försvarsutskottet?
          </note>
          <note type="speaker">
            Anf. 490 JOHAN FORSSELL (M) replik:
          </note>
          <note>
            Herr talman! Peter Hultqvists svar förvånar mig en smula. Jag
            tror att han själv inser att hans ord får konsekvenser. När Peter
            Hultqvist åker land och rike runt och lovar saker och beskriver
            nya satsningar och nya förband som ska sättas upp – det handlar
            inte om sådant som ska ske senare, utan detta har ni redan nu
            skrivit in i er budget – väcker det förväntningar hos människor.
            Den typen av politik kanske ger rubriker, men det är inte ansvarsfullt.
          </note>
          <note type="speaker">
            Anf. 491 PETER HULTQVIST (S) replik:
          </note>
          <note>
            Herr talman! Om Johan Forssell har lyssnat på vad jag har sagt
            kan han se att det finns ett genomgående besked som har getts
            hela tiden. Nämligen att när vi är klara med Försvarsberedningen
            ska vi också börja ta ställning till hur den långsiktiga ekonomin
            ska se ut. Man bör lyssna på allt innan man fäller omdömen som
            inte stämmer med verkligheten.
          </note>
          <note>
            Sedan har ni ett problem. Ni vill inte lägga fram sanningen om
            hur det ser ut på olika områden inom Försvarsmakten. Det är vad
            vi vill göra genom att utreda ytfartygen, titta på de olika vapensystemen,
            personalförsörjningen och hur det ska vara med luftvärnet i framtiden.
            Detta vill ni inte göra, och det tycker jag är märkligt.
          </note>
          <note>
            Kulturfrågor
          </note>
          <note>
            Anf. 492 GUNILLA CARLSSON i Hisings Backa (S):
          </note>
          <note>
            Herr talman! Jag vill ha ett Sverige som satsar på kulturen.
            Jag är nämligen övertygad om att en bra kulturpolitik skapar ett
            kreativt samhälle med ett kulturliv som underhåller, ifrågasätter
            och ställer saker på sin spets.
          </note>
          <note>
            Med kulturens hjälp vidgas oftast våra perspektiv och vi får
            nya tankar och nya idéer. För mig är den en viktig del av ett
            modernt och dynamiskt samhälle.
          </note>
          <note>
            För oss socialdemokrater är det viktigt att alla människor ska
            ha rätt att ta del av men också själva vara utövare av kultur.
            Vi ser också att många av de framtida jobben finns inom kulturen
            och den kreativa sektorn.
          </note>
          <note>
            Men för att ge möjlighet för alla att bli kreativa måste vi också
            se till att många fler får pröva på att vara kreativa, till exempel
            spela ett instrument, spela teater, teckna och måla, dansa eller
            något annat.
          </note>
          <note>
            Detta kan man som barn till exempel göra genom den kommunala
            musik- och kulturskolan. Det är jättebra. Många, inte minst duktiga
            musiker, lyfter ofta fram musikskolan eller folkbildningen som
            sin möjliggörare in i musiken. Ett problem är bara att möjligheterna
            för barnen ute i kommunerna ser väldigt olika ut. På vissa håll
            är innehållet väldigt smalt, och på vissa håll är avgiften för
            hög för barnens föräldrar. Denna utveckling är inte bra.
          </note>
          <note>
            Likadant kan vi höra om möjligheterna för barn och unga att vara
            med och spela till exempel fotboll eller innebandy eller att vara
            medlemmar i scouterna. Medlemsavgifterna kan ibland bli så höga
            att barn och unga stängs ute, helt enkelt för att familjens ekonomi
            inte tillåter dem att vara med.
          </note>
          <note>
            Att delta i föreningslivet är både roligt och stimulerande. Men
            det är också en viktig del av unga människors möjlighet till demokratisk
            fostran. För mig och för oss socialdemokrater är det viktigt att
            alla barn och unga ska ha möjlighet att delta i idrotts- och fritidsverksamhet.
            Men så är det tyvärr inte i dag.
          </note>
          <note>
            Därför har vi valt att göra en stor satsning på alla barns och
            ungdomars rätt till kultur och idrott. Det gör vi dels genom ett
            handslag med föreningslivet som innebär 300 miljoner extra inför
            nästa år i budgeten, dels genom att satsa på ett stimulansbidrag
            till de kommuner som håller nere avgifterna på musik- och kulturskolan.
            Det handlar om att de ska kunna hålla nere avgifterna men också
            kunna utveckla sin musik- och kulturskola. På det lägger vi 50
            miljoner kronor.
          </note>
          <note>
            Detta, herr talman, tycker vi socialdemokrater är en mycket bättre
            investering för framtiden än ytterligare skattesänkningar som
            den moderatledda regeringen väljer att prioritera.
          </note>
          <note>
            Herr talman! Inom kulturområdet har den moderata kulturministern
            vid ett flertal tillfällen stått här i kammaren och försvarat
            sitt misslyckade kulturarvslyft. Jag och flera med mig har vid
            flera tillfällen ifrågasatt prognosen om 4 400 arbetstillfällen,
            som skulle bli resultatet under perioden 2012–2014.
          </note>
          <note>
            I går fick jag och flera av ledamöterna i kulturutskottet höra
            av Riksantikvarieämbetet, som administrerar det här projektet,
            att 277 personer har kommit in i någon typ av sysselsättning.
            Det är jättebra för de 277 personerna. Men om målet var 4 400
            personer kan man faktiskt inte kalla det något annat än ytterligare
            ett bevis på regeringens misslyckade jobbpolitik.
          </note>
          <note>
            Under drygt ett års tid har vi från Socialdemokraterna ifrågasatt
            detta, och vi har kommit med andra alternativ. Men kulturministern
            har vägrat att lyssna. Det skulle vara okej om det bara var oss
            hon vägrade att lyssna på, men så är det faktiskt inte. Det har
            kommit kritik också från andra håll.
          </note>
          <note>
            Nu har regeringen äntligen aviserat att man ska avsluta detta
            ett halvår tidigare än vad man först sade. Men det är lång tid
            som har gått till spillo, då man kunde ha gjort det som vi vid
            flera tillfällen föreslagit. Man kunde ha använt de här resurserna,
            som har varit avsatta i budgeten men som inte har kommit till
            användning, till sådant som vi vet faktiskt fungerar.
          </note>
          <note>
            Vi har föreslagit, både för året som snart är slut och för nästa
            år, att man ska återinföra Access. Det är ett projekt som har
            funnits tidigare, då med inriktning på att bevara, vårda och tillgängliggöra
            vårt kulturarv. Det var huvudsakligen arbetstillfällen inom museer
            och arkiv. Det var ett projekt som var väldigt populärt och som
            skapade arbetstillfällen inom kultursektorn. Nu vill vi socialdemokrater
            utveckla det så att fler inom kultursektorn ska kunna anställa
            personer, till exempel på scenkonstsinstitutioner och inom ideella
            föreningar.
          </note>
          <note>
            Det går, herr talman, att göra kulturen tillgänglig för fler.
            Och det går, herr talman, att skapa arbetstillfällen inom kultursektorn.
            Men då måste vi ha en politik som vill det. Vi socialdemokrater
            har den viljan, till ett kreativt kulturliv som skapar ett kreativt
            Sverige för framtiden.
          </note>
          <note>
            I detta anförande instämde Jonas Gunnarsson (S).
          </note>
          <note type="speaker">
            Anf. 493 ULF NILSSON (FP):
          </note>
          <note>
            Herr talman! Jag tänkte denna kväll ägna mig åt temat läsning.
            Förmågan att läsa är verkligen en nyckel till delaktighet i vårt
            samhälle. Den lilla flicka eller pojke som inte knäcker läskoden
            kommer hopplöst efter i skolan. Och den vuxna person som inte
            förstår en vanlig tidningsartikel är hopplöst utanför i vårt aktiva
            samhällsliv.
          </note>
          <note>
            I gamla och även nya diktatur- och terrorstater har härskarna
            ibland bränt böcker för att hindra folk från att tänka för mycket
            själva. Men man kan faktiskt skada kulturen även på andra sätt.
            Ray Bradbury, författaren, sade bland annat: Man behöver inte
            bränna böcker för att göra slut på en kultur. Det räcker med att
            få människor att sluta läsa.
          </note>
          <note>
            Medborgare som har en förmåga att tänka kritiskt och självständigt
            är en förutsättning för en välfungerande demokrati. Och förmågan
            att ta till sig kunskap, analysera informationen och fatta självständiga
            beslut grundläggs genom en god läsförmåga. Dessutom skapar det
            konstnärliga upplevelser som leder till reflexion och insikt.
            Det är bland annat därför som en bra läsförmåga hänger ihop med
            det abstrakta tänkandet och hänger ihop med hur man till exempel
            klarar skolämnen.
          </note>
          <note>
            Tyvärr har vi fått många larmrapporter som visar att läsförmågan
            under många år har försämrats i Sverige. Vi läser mindre och sämre
            och har svårare att förstå vad vi läser. Särskilt pojkarna kommer
            efter. Var fjärde pojke i nionde klass har faktiskt svårt att
            läsa en vanlig dagstidning. Det är alltså en utveckling som har
            pågått i 25 år, i alla fall.
          </note>
          <note>
            Vi i Folkpartiet har länge arbetat dels för en kursändring av
            den gamla skolpolitiken, dels för en ambitionshöjning när det
            gäller kulturpolitiken. Mycket av detta har nu förverkligats med
            alliansregeringens politik. Den sammanlagda kulturbudgeten är
            nu ungefär 1 miljard högre än vad den var när alliansregeringen
            trädde till. Och politiken för både skolan och kulturen har en
            nyckelroll när det gäller läsning.
          </note>
          <note>
            Viktiga förändringar i skolan handlar om nationella prov, att
            speciallärarna kommer tillbaka och om tydliga kunskapsmål. Den
            nya skollagen säger att alla skolor ska ha skolbibliotek, något
            som vi folkpartister har kämpat för länge.
          </note>
          <note>
            I kulturpolitiken har vi två viktiga propositioner att ta ställning
            till denna höst. Det är propositionen om en ny bibliotekslag och
            propositionen om läsning, Läsa för livet .
          </note>
          <note>
            I förslaget om bibliotekslag förstärks bibliotekets uppdrag att
            arbeta aktivt med att stärka läsande och bildning. Det slås fast
            att lån även av e-böcker ska vara gratis. Särskilt lyfter den
            nya lagen fram bibliotekens skyldighet att arbeta med att nå barn
            och ungdomar, personer med funktionsnedsättning och personer med
            annat modersmål.
          </note>
          <note>
            I propositionen om läsning finns flera förslag för ett läslyft
            för Sverige. Bland annat föreslås en förstärkning av Kulturrådets
            läsinsatser utanför den traditionella skolan. Folkhögskolor och
            bildningsförbund har alltid gjort viktiga insatser när det gäller
            vuxnas kunskapssökande. Nu får folkbildningen extra resurser för
            att hjälpa vuxna som inte läser så mycket.
          </note>
          <note>
            Från Folkpartiets sida är vi glada för alla de satsningar på
            läsning som görs. Samtidigt inser vi att lässatsningar inte hjälper
            om författare och andra kulturskapare har för dålig ersättning
            för sitt arbete. Den självklara förutsättningen för böcker är
            ju att det finns författare, översättare och fotografer. Därför
            är det viktigt att de som är upphovsmän får rimliga förhållanden.
            I dag har de ofta en närmast beklämmande liten ersättning för
            sitt arbete. Därför är det bra att biblioteksersättningen till
            författarna blir kvar. Den står för en viktig princip. Författarna
            ska få ersättning för att de låter biblioteken låna ut deras böcker
            gratis. Därför värnar vi från Folkpartiets sida också upphovsmännens
            rättigheter. Och därför vill vi gå vidare med att skapa goda möjligheter
            för kultur med kvalitet, även den kultur och det skapande som
            inte omedelbart är lönsamt. Vi vet att många författare till många
            stora verk kan få stor betydelse för flera generationer, även
            om det periodvis har varit få människor som har läst böckerna.
          </note>
          <note>
            Herr talman! Vi vill inom Alliansen fortsätta att driva en kulturpolitik
            som ska ge kulturen bra förutsättningar men inte styra innehållet.
            Vi vill fortsätta att driva en politik som klart säger att kulturen
            ska vara ett kärnområde inom politiken.
          </note>
          <note>
            Anf. 494 GUNILLA CARLSSON i Hisings Backa (S) replik:
          </note>
          <note>
            Herr talman! Det var intressant att höra Ulf Nilsson lyfta upp
            läsningen. Jag instämmer i att läsandet är otroligt viktigt. Vi
            ser tyvärr alldeles för många i dag som inte läser.
          </note>
          <note>
            Jag har funderat över vad Ulf Nilsson sade i talarstolen, nämligen
            att det är bra att folkbildningen har fått mer resurser för att
            jobba med läsning för vuxna. Jag har läst budgetpropositionen
            för nästa år och propositionen Läsa för livet . Jag ser inte riktigt
            var pengarna till folkbildningen finns.
          </note>
          <note>
            Jag skulle vilja att Ulf klargör detta i talarstolen.
          </note>
          <note type="speaker">
            Anf. 495 ULF NILSSON (FP) replik:
          </note>
          <note>
            Herr talman! Vi får komma till mer detaljerade beskrivningar
            i budgetsammanhang. I propositionen Läsa för livet bedömer vi
            att 30 miljoner kronor av det statliga stödet till folkbildningen
            ska destineras för planerad läsfrämjande verksamhet. Man kan säga
            att det är ett uppdrag till folkbildningen att arbeta med läsfrämjande
            verksamhet. Det är viktigt.
          </note>
          <note>
            Anf. 496 GUNILLA CARLSSON i Hisings Backa (S) replik:
          </note>
          <note>
            Herr talman! Det var skönt att höra. Det var egentligen ett tillrättaläggande
            av vad Ulf Nilsson sade. Tidigare sade du att det var ett extra
            tillägg av pengar, men så var det inte.
          </note>
          <note>
            Det är faktiskt så att man öronmärker pengar till folkbildningen.
            Det är anmärkningsvärt att Folkpartiet, som brukar värna om den
            fria folkbildningen, är med om att börja öronmärka pengar till
            folkbildningen. Är det första steget, eller tycker Ulf Nilsson
            att vi här ska bestämma att folkbildningen ska få sitt anslag
            och att vi sedan ska styra exakt vad de ska göra?
          </note>
          <note type="speaker">
            Anf. 497 ULF NILSSON (FP) replik:
          </note>
          <note>
            Herr talman! Folkbildningen ska ha en stor frihet, och det får
            vi verkligen ha respekt för. Att man styr en mycket liten del
            av den summa de får mot en viss insats, nämligen att arbeta med
            läsfrämjande åtgärder, hindrar inte att folkbildningen är fri
            att lägga upp arbetet med olika pedagogiska modeller och enligt
            folkbildningens traditioner. Det är inte detaljstyrning men ett
            mycket angeläget uppdrag för regeringen.
          </note>
          <note type="speaker">
            Anf. 498 LARS-AXEL NORDELL (KD):
          </note>
          <note>
            Herr talman! År 1902 genomförde den legendariske nykterhetskämpen
            och riksdagsmannen Oscar Olsson, kallad Oscar med skägget, den
            första studiecirkeln.
          </note>
          <note>
            Idén byggde redan från början på att vuxna människor samlas för
            att fördjupa sina kunskaper på områden som de själva finner intressanta
            och angelägna. Studiecirkeln kom att bli ett viktigt redskap för
            svensk folkrörelse och för demokratiutvecklingen i vårt land.
            Än i dag är just studiecirkeln grundbulten i studieförbundens
            verksamhet.
          </note>
          <note>
            De flesta som har vuxit upp i Folkrörelsesverige har nog deltagit
            i en eller annan studiecirkel. Som 18-åring hade jag förmånen
            att själv leda min första studiecirkel. I dag är jag tjänstledig
            från mitt arbete som verksamhetschef för studieförbundet NBV i
            Örebro län, det största studieförbundet i länet.
          </note>
          <note>
            I folkbildningen ingår som bekant förutom studieförbunden också
            folkhögskolorna. Folkbildningens unika roll ligger framför allt
            i dess pedagogik, dess demokratiska roll och dess kunskapssyn.
            Folkbildningen är känd för att använda sig av metoder som kan
            härledas till flexibelt lärande. Det rör sig om utbildningsformer
            där stor hänsyn tas till den enskilda deltagaren och utgår från
            dennes kunskaper, erfarenheter och förutsättningar. Ett flexibelt
            lärande ger möjlighet att välja tid, plats och form för arrangemanget.
            Deltagarna står i centrum – organisationen förändrar sin pedagogik,
            metod och teknik om så behövs.
          </note>
          <note>
            På samma sätt som folkbildningen kom att spela en viktig och
            avgörande roll i vårt samhälle i samband med övergången från jordbrukssamhället
            till industrisamhället ser vi nu hur folkbildningen axlar ett
            stort ansvar och en stor uppgift för invandrares integration i
            det svenska samhället, inte minst i det län där jag själv har
            varit verksamhetschef och där många invandrarföreningar är engagerade
            i folkbildningen.
          </note>
          <note>
            Av landets 150 folkhögskolor bedrivs drygt två tredjedelar av
            folkrörelser eller andra organisationer medan landsting och regioner
            står som huvudmän för övriga. Folkhögskolornas pedagogik och tradition
            betyder i dag mycket för att motivera och stödja unga arbetslösa
            som saknar komplett gymnasieutbildning. Därmed har folkhögskolan
            blivit en viktig resurs för att minska ungdomars utanförskap.
          </note>
          <note>
            Vi i Kristdemokraterna vill understryka att det är oerhört viktigt
            att folkbildningen står fri från statlig styrning och är frivillig
            för deltagarna. Genom statsbidrag och kommunala bidrag får det
            offentliga en viktig understödjande roll medan huvudmännen själva
            gör sina egna viktiga prioriteringar och profileringar av verksamheten.
          </note>
          <note>
            Det finns orosmoln som har tornat upp sig. Runt om i landet ses
            neddragningar av det kommunala stödet till folkbildningen. Några
            kommuner har till och med helt upphört med att stödja den folkbildning
            som studieförbunden bedriver, vilket är både oroande och anmärkningsvärt.
          </note>
          <note>
            Statens stöd till folkbildningen syftar till att stödja verksamhet
            som bidrar till att stärka och utveckla demokratin. Folkbildningen
            förväntas bidra till att göra det möjligt för människor att påverka
            sin livssituation och skapa engagemang att delta i samhällsutvecklingen.
          </note>
          <note>
            Regeringen fastslår i budgetpropositionen det demokratiska värdet
            av folkbildningen och understryker inte minst den roll folkbildningen
            har att motverka utanförskap.
          </note>
          <note>
            Herr talman! År 2012 deltog närmare 664 000 fysiska personer
            i studieförbundens studiecirklar. Det är en omfattande verksamhet.
            Med regeringens höstbudget ökar anslaget till folkbildningen med
            nästan en kvarts miljard, till drygt 3,6 miljarder kronor. Under
            2013 har antalet platser på studiemotiverande folkhögskolekurser
            utökats från 4 000 till 8 000 platser. Antalet årsplatser på folkhögskolornas
            allmänna kurser utökades med 1 000 platser under 2013. Medel har
            nu avsatts för att finansiera dessa 1 000 platser också för 2014.
          </note>
          <note>
            Regeringen anser att det finns behov av fler målgruppsanpassade
            insatser för nyanlända invandrare, särskilt för personer med kort
            utbildningsbakgrund. Därför vill regeringen ge folkhögskolorna
            möjlighet att ta fram särskilt utformade satsningar för målgrupper
            som omfattar såväl träning i svenska språket som orienterande
            och arbetsförberedande insatser.
          </note>
          <note>
            En annan viktig del i budgeten som rör folkbildningen är att
            regeringen också meddelar ambitionen att till riksdagen lämna
            en litteraturpolitisk proposition. Här understryks särskilt den
            betydelse som dagens studieförbund och folkhögskolor har genom
            de insatser de genomför på det litteratur- och läsfrämjande området.
            Ulf Nilsson tog upp de 30 miljonerna. De är öronmärkta, vilket
            också ordföranden i kulturutskottet påpekade.
          </note>
          <note>
            Med dessa ord vill jag säga att folkbildningen har en viktig
            uppgift att fylla även i framtiden.
          </note>
          <note>
            Anf. 499 GUNILLA CARLSSON i Hisings Backa (S) replik:
          </note>
          <note>
            Herr talman! Eftersom Lars-Axel lyfte fram folkbildningen i sitt
            anförande måste jag åter ställa en fråga.
          </note>
          <note>
            Du lyfte fram hur viktigt det är att folkbildningen ska stå fri
            från statlig styrning, men nu har ni lagt fram ett förslag till
            riksdagen om att vi ska öronmärka en del av resurserna till folkbildningen
            för att den ska börja jobba med läsfrämjande insatser.
          </note>
          <note>
            Jag tycker också att man ska göra satsningar på läsfrämjande
            insatser, men att kalla 30 miljoner som redan finns till folkbildningen
            för en satsning är inte rätt.
          </note>
          <note>
            Det är oroväckande att man börjar öronmärka och styra folkbildningen.
            Du säger att det är viktigt att folkbildningen står fri från statlig
            styrning, Lars-Axel, men är du alltså nu beredd att klubba igenom
            i riksdagen att vi ska styra folkbildningen till exakt vad den
            ska syssla med?
          </note>
          <note type="speaker">
            Anf. 500 LARS-AXEL NORDELL (KD) replik:
          </note>
          <note>
            Herr talman! Jag tackar för frågan. Den kom inte helt överraskande;
            jag hade förväntat mig den.
          </note>
          <note>
            Det är riktigt att 30 miljoner av de 3,6 miljarderna destineras
            till att fokusera på läsfrämjande verksamhet. Jag tror inte att
            det är något problem för studieförbunden att fortsätta fokusera
            på det de redan gör. För mig har det därför inte varit ett svårt
            beslut att säga att det är okej.
          </note>
          <note>
            Självklart hade det varit bra om man tillfört mer resurser, men
            det gör man redan. En kvarts miljard har vi som sagt tillfört
            just folkbildningen. Det är ganska mycket pengar som tillförs.
            Man destinerar alltså inte enbart utan tillför även ytterligare
            resurser till folkbildningen för dessa mycket angelägna uppgifter.
          </note>
          <note>
            Anf. 501 GUNILLA CARLSSON i Hisings Backa (S) replik:
          </note>
          <note>
            Herr talman! Nu blir det ännu intressantare eftersom du här i
            talarstolen säger att det inte är något problem för folkbildningen
            som redan gör detta. Då blir det ännu märkligare att riksdagen
            plötsligt ska tala om att de ska göra något som de redan gör.
          </note>
          <note>
            Både du och jag har rötter inom folkbildningen. Vi vet att en
            stor del av folkbildningens verksamhet, och själva tanken med
            folkbildningen, är att jobba med det demokratiska och se till
            att människor är mer aktiva. Man jobbar ju med läsfrämjande och
            annat, och då blir detta väldigt märkligt.
          </note>
          <note type="speaker">
            Anf. 502 LARS-AXEL NORDELL (KD) replik:
          </note>
          <note>
            Herr talman! Jag upprepar det jag sade. En kvarts miljard tillförs.
            Dessutom specialdestineras 30 av dessa miljoner till just denna
            verksamhet. Det är bara att hålla med, Gunilla. Du har alldeles
            rätt. De går dock till läsfrämjande verksamhet som jag tror att
            vi alla stöder.
          </note>
          <note>
            Ute i regioner och landsting kan man också ha synpunkter på och
            idéer om hur man ska fokusera på vissa saker. Detta är ett sätt
            för regeringen att fokusera på en angelägen fråga, och jag tror
            att vi kan vara överens om att den är angelägen.
          </note>
          <note>
            Bostadspolitik
          </note>
          <note type="speaker">
            Anf. 503 JONAS GUNNARSSON (S):
          </note>
          <note>
            Herr talman! Bostadspolitiken verkar vara politikens Rom; det
            är hit alla vägar leder. Vi har kommit till det sista blocket
            i en tre dagar lång allmänpolitisk debatt, blocket om just bostadspolitik.
          </note>
          <note>
            Tyvärr råder en stor bostadsbrist i många delar av vårt land.
            Det har gått så långt att i en tid av hög arbetslöshet och behov
            av fler utbildade människor kan inte folk flytta dit jobben och
            utbildningarna finns. Våra storstäder är i dag försedda med osynliga
            tullar bestående av ofantligt höga bostadspriser och långa bostadsköer.
          </note>
          <note>
            Näringslivsorganisationer i flera av våra storstäder har redan
            flaggat för att företag har fått det svårare att rekrytera människor
            på grund av att det saknas bostäder. Samtidigt vittnar studentorganisationer
            på flera av våra universitets- och högskoleorter om att antagna
            studenter inte kan påbörja den utbildning de har kommit in på
            för att de inte har någonstans att bo.
          </note>
          <note>
            Det är en situation som vi inte borde tillåta. Vi har ju som
            alla vet en skyhög arbetslöshet och ett stort utbildningsbehov.
            Rådande läge hämmar hela landets tillväxt och minskar våra storstäders
            möjlighet att utvecklas.
          </note>
          <note>
            Bostaden är central i en människas liv. Det är där vi umgås med
            vår familj och våra vänner, det är där vi tar igen oss efter en
            lång arbetsdag och det är där vi gör läxan eller testar det där
            nya receptet. Det är helt enkelt navet i våra liv. Vi väljer att
            bo olika, och kraven på våra bostäder förändras över tid. Studenter
            har andra krav än den som ska till att bilda familj eller den
            som blivit gammal. Det som förenar är behovet av en bostad som
            kan vara det där navet.
          </note>
          <note>
            Tyvärr förnekas i dag allt fler rätten till en bostad, och allt
            fler fastnar i en bostad som inte passar deras nuvarande livssituation.
            Tittar vi på gruppen unga vuxna finns det undersökningar som pekar
            på att bortåt 300 000 personer skulle vilja ha en egen bostad
            men saknar det i dag.
          </note>
          <note>
            Lägger vi kurvorna för befolkningsökningen i landet de senaste
            åren över kurvorna över färdigställda bostäder under samma period
            blir bilden tydlig. Det har byggts alldeles för lite under en
            lång räcka år men med en kraftig försämring från 2006 och framåt.
          </note>
          <note>
            Sverige lider av bostadsbrist. Den har blivit värre och värre
            under en lång rad år, och bristens omfattning har särskilt växt
            sig stor sedan den borgerliga regeringen övertog regeringsmakten
            2006.
          </note>
          <note>
            Vad får då bostadsbristen för konsekvenser? De flesta av oss
            som redan har någonstans att bo och inte har för avsikt att flytta
            just nu kan framför allt i storstadstidningarnas bostadsannonser
            se att priserna stiger och har stigit kraftigt över ett antal
            år. De senaste 15 åren har bostadspriserna nära tredubblats. För
            dem som äger sin bostad kan det tyckas vara väldigt bra. Värdet
            på det man äger har ju förmodligen stigit lika mycket.
          </note>
          <note>
            Regeringen och vi som lagstiftare måste dock fråga oss vad det
            beror på och framför allt vad det får för konsekvenser. För mig
            är det tydligt vad det beror på. Det har byggts för lite över
            en radda år, och konsekvensen av det är att människor blir alltmer
            desperata och därmed alltmer villiga att lägga större och åter
            större summor på att ha någonstans att bo.
          </note>
          <note>
            Tyvärr är Sverige inte ett perfekt land. Alla har inte dessa
            summor, och väldigt få har föräldrar eller andra som är villiga
            att hjälpa till med de pengar som behövs för att ta sig in på
            det köpta boendets marknad.
          </note>
          <note>
            Vad har då de för alternativ? Att hyra såklart, är nog svaret
            från de allra flesta. Problemet är dock i mångt och mycket detsamma.
            Det är brist även på bostäder att hyra. För den som inte stått
            i kö i många år är det näst intill omöjligt att komma åt en hyreslägenhet.
          </note>
          <note>
            Herr talman! Sammantaget kan vi alltså konstatera att bostadsbristen
            är mer än ett individuellt problem. Det är inte bara de som inte
            hittar någon bostad som har drabbats av den krisartade bostadsbristen
            som råder i landet. Även vår ekonomi och landets tillväxt skadas.
            De jobb som faktiskt finns blir i större grad än tidigare vakantsatta
            just för att de som kan ta jobben inte hittar någonstans att bo.
            Samma sak gäller för platser på våra utbildningssäten.
          </note>
          <note>
            Jag kan inte ens i min vildaste fantasi tro att något av detta
            har undgått regeringspartierna. Det gör ju att jag måste ställa
            frågan: Varför gör man ingenting?
          </note>
          <note>
            Tittar vi i regeringens budgetproposition kan man tro att bostadsbristen
            inte existerar. Det är några nätta kosmetiska förändringar jämfört
            med tidigare år. Det redovisas inga som helst åtgärder som man
            på allvar kan hävda skulle kunna häva den situation vi står mitt
            i.
          </note>
          <note>
            Herr talman! Jag avslutar med att tacka för ordet och ställa
            frågan till företrädarna för regeringspartierna: Varför väljer
            man att sitta lugnt i båten när det ser ut som det gör?
          </note>
          <note type="speaker">
            Anf. 504 OSKAR ÖHOLM (M) replik:
          </note>
          <note>
            Herr talman! Jag tackar Jonas Gunnarsson för anförandet. Jag
            återkommer alldeles strax i mitt eget anförande till det som jag
            skulle vilja kalla en helrenovering av bostadspolitiken och som
            jag tror att Jonas Gunnarsson skulle kunna se ännu mer resultat
            av om han läste lite noggrannare i propositioner och annat och
            dessutom var beredd att hjälpa till här i kammaren.
          </note>
          <note>
            För knappt ett år sedan stod vi precis här och diskuterade en
            av dessa viktiga frågor, nämligen att vi alla ville göra reglerna
            enklare för att kunna bygga mer. Men också hur vi kunde göra saker
            på kort sikt.
          </note>
          <note>
            Vi genomförde då reformen för att få mer transparenta, tydligare
            och tryggare regler för andrahandsuthyrning. Oppositionen avfärdade
            allt med att det inte skulle ge några bostäder utan bara leda
            till höjda hyror. Ingen skulle få en ny bostad till följd av detta.
          </note>
          <note>
            Nu börjar vi se resultaten. Enbart i den stad som vi nu är i
            har utbudet ökat med bortåt 50 procent, och skrämselsiffrorna
            för hyrorna verkar inte stämma.
          </note>
          <note>
            Jag skulle vilja ställa frågan till Jonas Gunnarsson: Är det
            inte dags att idka lite självkritik och i stället börja hjälpa
            till med att minska bostadsbristen?
          </note>
          <note type="speaker">
            Anf. 505 JONAS GUNNARSSON (S) replik:
          </note>
          <note>
            Herr talman! Jag skulle snarare vilja säga att vi fick rätt.
            Om vi har följt de stora lokaltidningarna här i Stockholm och
            deras rapportering om just den här frågan ser vi att hyrorna i
            andrahandsuthyrningen har gått upp ganska kraftigt, precis som
            vi befarade.
          </note>
          <note>
            Förvisso har människor fått någonstans att bo. Men man måste
            fråga sig på vilka villkor. Det måste vara bättre att vi ordnar
            en bostadsmarknad där det byggs och att det byggs till vettiga
            villkor så att människor har råd att hyra eller köpa. Nu är det
            inte på det viset.
          </note>
          <note>
            Vi är på intet vis avvisande till att försöka hitta en väg framåt.
            Vi har bland annat föreslagit en parlamentarisk kommitté om PBL
            som har avvisats och lite andra sådana saker.
          </note>
          <note>
            Att slå sig för bröstet på det här viset tycker jag är lite underligt
            när vi ser hur det ser ut. Det är inte så att några bostäder för
            unga som har det otroligt svårt har tillgängliggjorts på Stockholms
            bostadsmarknad i och med detta.
          </note>
          <note type="speaker">
            Anf. 506 OSKAR ÖHOLM (M) replik:
          </note>
          <note>
            Herr talman! Det är ändå imponerande att först hålla ett anförande
            och säga att det inte blir någonting av, det kommer inga nya bostäder.
            Sedan ser man att den reform som Socialdemokraterna här i kammaren
            gjorde allt för att försöka stoppa nu ger konsekvensen att utbudet
            av andrahandslägenheter ökar och att fler får någonstans att bo.
          </note>
          <note>
            I stället för att erkänna att man hade fel står man bara kvar
            med exakt samma åsikt och konstaterar att de människorna på något
            sätt hade trivts bättre i bostadskön. Detta fungerar. Det är dags
            att erkänna att man inser att den politik man har bedrivit inte
            fungerar.
          </note>
          <note type="speaker">
            Anf. 507 JONAS GUNNARSSON (S) replik:
          </note>
          <note>
            Herr talman! Det är klart att det har fungerat. Det är som jag
            sade i mitt anförande. Människor är desperata, och då tar de vad
            de kan få.
          </note>
          <note>
            Frågan är om det är den bostadsmarknaden vi vill ha med skyhöga
            hyror. Det är vad det handlar om när man jämför med det ordinarie
            hyresbeståndet. Att det skulle vara en bra lösning har jag svårt
            att se.
          </note>
          <note>
            Det är bättre att se till att människor har möjlighet att få
            tillgång till ett förstahandskontrakt till en vettig standard
            och en vettig kostnad i stället för att tvingas bo på nåder hemma
            hos någon annan.
          </note>
          <note type="speaker">
            Anf. 508 STEFAN SVANSTRÖM (KD) replik:
          </note>
          <note>
            Herr talman! Vi delar mycket av den problembeskrivning som Jonas
            Gunnarsson gav oss. Det är en ganska rättvisande bild av de problem
            som finns. Men vi delar absolut inte de förslag som Jonas Gunnarsson
            lägger fram och som många gånger leder åt fel håll.
          </note>
          <note>
            I er skuggbudget finns det en byggbonus på 1 miljard kronor för
            byggande av små hyreslägenheter och studentbostäder. Någon analys
            av vad det ska ge för effekter bjuds inte läsaren av er socialdemokratiska
            skuggbudget på.
          </note>
          <note>
            Det är samma gamla socialdemokratiska lösningar som på så många
            andra områden. Man tror att man löser problemen med mer pengar.
            I det här fallet vet vi om att det inte fungerar.
          </note>
          <note>
            Regeringen Persson provade 1997–2006 tre olika stimulanser för
            just mindre hyresrätter och studentbostäder. Trots det har vi
            under hela perioden sedan början av 90-talet byggt mindre än hälften
            så mycket som i våra nordiska grannländer.
          </note>
          <note>
            Min fråga till Jonas Gunnarsson är: Varför vill ni damma av gamla
            förslag som bevisligen inte fungerar?
          </note>
          <note type="speaker">
            Anf. 509 JONAS GUNNARSSON (S) replik:
          </note>
          <note>
            Herr talman! Vi är inte ensamma om att förespråka subventioner
            på bostadsmarknaden till grupper som har det särskilt svårt. Din
            regering, Stefan Svanström, har faktiskt till exempel drivit igenom
            subventioner till äldreboenden för att stimulera det.
          </note>
          <note>
            Det är bara att konstatera att vi på något vis delar synen att
            grupper som har svårt kan behöva ha ekonomisk stimulans för att
            få till bostäder. Vi vet också att stimulanser har haft effekt.
            Det är bara att titta på hur det såg ut fram till 2006. Det byggdes
            mer. Det hade en effekt.
          </note>
          <note>
            Vi vet också att byggbranschen i stora delar har efterfrågat
            någonting sådant. Jag vet inte var Stefan Svanström har fått det
            ifrån att det inte skulle fungera. Det känns väldigt konstigt
            med tanke på den politik man själv har drivit och hur verkligheten
            ser ut.
          </note>
          <note type="speaker">
            Anf. 510 STEFAN SVANSTRÖM (KD) replik:
          </note>
          <note>
            Herr talman! Det var bra att Jonas Gunnarsson själv tog upp det.
            Byggsubventioner är absolut inget nytt. År 1975–2006 lade staten
            ut 375 miljarder kronor på räntesubventioner. Det var en fullkomligt
            hisnande politik som drev upp byggkostnaderna till över 70 procent
            över snittet i EU. Vi har gjort mycket för att försöka dämpa det,
            men det har inte haft effekt. Jag frågar fortfarande: Varför vill
            ni tillbaka till den politik som inte fungerade?
          </note>
          <note type="speaker">
            Anf. 511 JONAS GUNNARSSON (S) replik:
          </note>
          <note>
            Herr talman! Vi har redan konstaterat att vi båda två företräder
            grupperingar i svensk politik som ibland använder oss av subventioner
            inom ramen för den svenska bostadspolitiken.
          </note>
          <note>
            Vad jag är mer förundrad över är att man inte använder den politiska
            makt som man sitter på som regering. Jag tror att vi har sett
            70 utredningar och initiativ från Socialdepartementet på bostadspolitikens
            område på sistone. Men det kommer inga förslag.
          </note>
          <note>
            Det känns väldigt underligt och allvarligt med tanke på hur det
            ser ut.
          </note>
          <note type="speaker">
            Anf. 512 OLA JOHANSSON (C) replik:
          </note>
          <note>
            Herr talman! Talmannen och Jonas Gunnarsson får ursäkta mig.
            Jag har lagt fokus på att redovisa Centerpartiets politik. Jag
            hade egentligen inte tänkt att ta replik på Jonas, men jag gör
            det ändå.
          </note>
          <note>
            Du inledde med att tala om politikens Rom. Vi får i varje fall
            hoppas att inte den socialdemokratiska bostadspolitiken blir ett
            bostadspolitikens Karthago.
          </note>
          <note>
            Jag håller med Jonas Gunnarsson om att bostadsbyggandet inte
            är speciellt stort jämfört med vad som skulle behövas. Men effekten
            av den misslyckade politiken uppträdde långt innan denna regering
            tillträdde. Det är arvet från den tidigare regeringen som vi måste
            hantera.
          </note>
          <note>
            Vi har en ny PBL som trädde i kraft 2011. Det kom en rapport
            nu i dag från Trä- och Möbelföretagen om att det sker en ljusning
            med en försiktig uppgång av småhusbyggandet, och byggandet av
            bostäder ökade med 33 procent. Det är inte mycket att yvas över.
            Men det är ändå en tendens i rätt riktning.
          </note>
          <note>
            Det finns i Socialdemokraternas budget 1 miljard till små bostäder
            och studentbostäder. Exakt hur många bostäder blir det av denna
            miljard?
          </note>
          <note type="speaker">
            Anf. 513 JONAS GUNNARSSON (S) replik:
          </note>
          <note>
            Herr talman! Det kan inte jag svara på. Vi kan i varje fall tro
            att det blir fler än de ungefär 300 studentbostäder som färdigställdes
            i fjol.
          </note>
          <note>
            Det är spännande att Ola Johansson tar upp den nya PBL som knappt
            har funnits i ungefär två år. Jag tror inte att båda händernas
            fingrar räcker till för att räkna upp alla de förändringar som
            vi har gjort i PBL sedan den trädde i kraft.
          </note>
          <note>
            Det är väldigt konstigt att man inte öppnar för att ta ett parlamentariskt
            initiativ där vi gemensamt sätter oss ned och försöker hitta lösningar
            för att få till en PBL som vi alla kan vara nöjda med i stället
            för att smådutta som man håller på med nu.
          </note>
          <note type="speaker">
            Anf. 514 OLA JOHANSSON (C) replik:
          </note>
          <note>
            Herr talman! Mot bakgrund av behovet av ca 22 000 bostäder om
            året är inte denna miljard speciellt mycket att komma med. Det
            var inte mycket med 300 studentbostäder.
          </note>
          <note>
            I övrigt finns det inte så mycket konkret i Jonas Gunnarssons
            anförande att ta fasta på. Det finns tankar om en parlamentarisk
            kommitté om PBL. Jag kan konstatera att den nya plan- och bygglagen
            som trädde i kraft 2011 knappt har börjat verka ännu.
          </note>
          <note>
            Regeringen lägger fram förslag om att förbättra och förenkla
            planprocesserna, ändra instansordningen för överklagande och ta
            bort ett helt steg i vissa planprocesser och kravet på detaljplan.
            Det sker ständiga förbättringar.
          </note>
          <note>
            Det skulle vara intressant att få veta: Exakt vad utöver vad
            regeringen nu föreslår är det Jonas Gunnarsson och Socialdemokraterna
            vill få ut av en sådan kommitté?
          </note>
          <note type="speaker">
            Anf. 515 JONAS GUNNARSSON (S) replik:
          </note>
          <note>
            Herr talman! Det var precis det jag sade. Det sker otaliga ändringar
            i en lagstiftning som är så pass ny.
          </note>
          <note>
            Jag tror inte att det ens går att räkna upp dem på båda mina
            händers fingrar. Det är vad som är problemet. Det är väldigt svårt
            att politiskt få en överblick av vad det innebär.
          </note>
          <note>
            Det vore bättre om vi kunde sätta oss gemensamt och ta oss an
            problemet som det ser ut i sin helhet i stället för att smådutta
            som regeringen och regeringens företrädare gör nu.
          </note>
          <note type="speaker">
            Anf. 516 OSKAR ÖHOLM (M):
          </note>
          <note>
            Herr talman! För några veckor sedan stod jag i en helt annan
            talarstol än denna och i ett helt annat sammanhang, men också
            i en debatt om bostadsfrågan. Den som modererade debatten började
            med att ställa en fråga som vi skulle svara på: Varför är ni så
            oense i bostadspolitiken? Vad är det ni bråkar om egentligen?
          </note>
          <note>
            Det var en fråga som inte bara ställdes för att känslan var sådan
            där och då, utan den baserades tydligen på en sammanställning
            som tidningen Riksdag &amp; Departement hade gjort. Där hade man visat
            att det under de senaste åren var just i civilutskottet det hade
            varit mest osämja mellan Alliansen och de olika oppositionspartierna.
          </note>
          <note>
            Jag har funderat en del på det där. Det är klart att man å ena
            sidan kan säga att det är bra med konflikt. Det är bra med tydliga
            och olika uppfattningar i politiken. Det är bra med tydliga alternativ
            och åsiktsskillnader. Å andra sidan är det lite märkligt eftersom
            vi ändå i grund och botten verkar vara rätt överens om exakt åt
            vilket håll vi vill gå, det vill säga att vi måste skapa ett samhälle
            där det är enklare att bygga fler bostäder.
          </note>
          <note>
            Låt mig därför ta någon minut i anspråk och göra några konstateranden
            som jag tror att vi alla kan vara helt överens om.
          </note>
          <note>
            För det första: Sverige har under lång tid – kanske 20 års tid,
            vilket vi har varit inne på redan här – inte förmått bygga så
            mycket bostäder som behövs. Om vi jämför oss med andra länder
            ser vi att vi kanske har byggt hälften av vad man har gjort i
            våra grannländer. Vi har konsekvent hamnat efter vad våra jämförbara
            länder har lyckats förmå.
          </note>
          <note>
            För det andra: Den långvariga oförmågan att upprätthålla tempo
            i byggandet har skapat en bostadsbrist som är frustrerande för
            många av dem som upplever den personligen men som också är problematisk
            för hela samhället. Om man inte får möjlighet att hitta någonstans
            att bo när man får ett nytt jobb eller hoppar på en studieplats
            skapar det problem för hela samhället. Det hotar både tillväxten
            och arbetslinjen.
          </note>
          <note>
            För det tredje: Sverige urbaniseras just nu kanske snabbast i
            hela Europa. Det är ofta som denna debatt handlar om Stockholm,
            Göteborg och Malmö. Det är sant och riktigt. Men precis samma
            situationer och problem ser vi i Örebro, Jönköping, Norrköping,
            Linköping, Helsingborg och Umeå. I stad efter stad ser vi behovet
            av att bli bättre på att förtäta. Vi måste bli bättre på att se
            till att processerna går snabbare och att bygga mer bostäder,
            helt enkelt.
          </note>
          <note>
            Allt detta, herr talman, är saker som jag tror att vi rimligen
            är helt överens om, eller sådant som vi helt enkelt bara kan konstatera
            är fakta; så är det. Då är den stora frågan: Vad gör vi åt det?
          </note>
          <note>
            Jag skulle vilja påstå att vårt svar från Alliansens sida är
            tydligt: Vi helrenoverar en bostadspolitik som under kanske 20
            års tid inte har fungerat. Vi går på punkt efter punkt igenom
            precis de hinder som står i vägen. Vi förenklar regelverken, och
            vi ser över planprocessen. Instansordning för överklagande var
            uppe. Det handlar om allt möjligt sådant här som är bra och viktigt,
            även om det mestadels hånas av oppositionen. Vi tittar också,
            som jag var inne på i repliken alldeles nyss, på hur man bättre
            kan utnyttja de bostäder som redan finns. Det är också en viktig
            del av bostadspolitiken, åtminstone på kort sikt. För hur man
            än bär sig åt tar det ju tid.
          </note>
          <note>
            Om man ser på vad som är under luppen just nu är det just modernare
            och tydligare regler för att se till att det går snabbare från
            beslutad detaljplan till färdigställt bygge. Vi tittar på de tekniska
            särkrav från kommunerna som påverkar bostadsbyggandet, och vi
            ser till att det hela går lite snabbare och blir mer samstämmigt.
            Det handlar om villkoren för hyresrätten, strandskyddet och bullerfrågan
            för att se till att det blir enklare att bygga i städerna igen.
          </note>
          <note>
            Om man ser på saker som vi redan har genomfört kan man bara nämna
            en sådan sak som att fastighetsavgiften för hyreshus har sänkts.
            Skattebefrielsen för nyproducerade bostäder har förlängts. I början
            av sommaren kom det en proposition med förslag till en tydligare
            bostadsförsörjningslag som har lämnats på riksdagens bord. Den
            ska vi behandla senare i höst. I närtid har direktiv kommit till
            en parlamentarisk utredning om regional planering och bostadsförsörjning.
          </note>
          <note>
            Allt detta är oerhört centrala delar för att på punkt efter punkt
            helrenovera bostadspolitiken. Den har under alldeles för lång
            tid – bortåt de här 20 åren – skapat en situation där vi ligger
            efter. Man måste sätta i gång.
          </note>
          <note>
            Om vi gör detta rätt tror jag dessutom att vi kan möta de utmaningar
            som urbaniseringen innebär. Vi kan alltså både öka byggandet och
            införa ett regelverk och ett synsätt som gör att man kan bygga
            de städer som människor efterfrågar. Det är städer där vi blir
            mer beroende av varandra och mindre beroende av bilen. Det tror
            jag dessutom skulle vara bra.
          </note>
          <note>
            Herr talman! Då får man slutligen återvända till den frågeställning
            som jag började med: Varför är vi då så oense? Det här borde man
            väl kunna vara överens om? Jag tror att det beror på två saker.
          </note>
          <note>
            Dels har vi ett stort oppositionsparti som visserligen säger:
            Bygg mer! Men i praktisk politik förmår de inte förnya sin politik
            över huvud taget. De återvänder i stället, år efter år, till precis
            den subventionspolitik som inte har fungerat. Det är alltså den
            politik som man har jobbat med under alla sina år i regeringsställning
            och som under 20 års tid har skapat ett uppdämt behov av bostäder
            och en bostadsbrist. Det ska tydligen vara lösningen också för
            framtiden, när vi empiriskt har sett att det inte fungerar.
          </note>
          <note>
            Dels tror jag att vi även på detta område har en opposition som
            består av fyra partier som sinsemellan bara verkar vara överens
            om en enda sak: att de ska stoppa regeringen. Det är det som är
            det viktiga. Ta situationen och reformen om förenklade och förtydligade
            regler för andrahandsuthyrning eller uthyrning av privatbostäder.
            Det är ett typiskt exempel. Alla sade sig vara överens om att
            vi skulle utnyttja befintligt bestånd bättre. Alla sade att det
            var rimligt att de som hyr ut skulle kunna få ersättning för sina
            kostnader. Men när det väl kom fram och när det väl låg på riksdagens
            bord skulle man bara säga nej.
          </note>
          <note>
            Vi kan bara vädja till oppositionen: Kom igen nu! Hjälp till
            lite grann, och se till att de saker som vi har utrett också kommer
            på plats!
          </note>
          <note type="speaker">
            Anf. 517 JONAS GUNNARSSON (S) replik:
          </note>
          <note>
            Herr talman! Jag börjar med en enkel fråga till Oskar. Det har
            snart gått åtta år med den här regeringen och den nuvarande bostadspolitiken.
            Det har inte hänt någonting vad gäller utvecklingen. Hur ser du
            på det?
          </note>
          <note type="speaker">
            Anf. 518 OSKAR ÖHOLM (M) replik:
          </note>
          <note>
            Herr talman! Det är sant om man tittar på hur utvecklingen ser
            ut att det inte heller under de senaste åren har vänt. Vi har
            tvärtom sett fallande siffror. Det stämmer inte bara i Sverige,
            utan det är sant i hela Europa, i princip, på grund av den kris
            som vi har gått igenom. I alla de länder som vi kan jämföra oss
            med har byggandet minskat under krisen.
          </note>
          <note>
            Det är på ett sätt inte konstigt att det blir så. Det är problematiskt,
            men det är inte konstigt. Det som särskiljer Sverige är att det
            har fallit från redan låga nivåer. Det vi gör nu är att se till
            att ändra de strukturella problemen så att förutsättningarna ligger
            på plats när krisen vänder och vi är på väg tillbaka.
          </note>
          <note>
            Låt mig ställa frågan tillbaka: Är Jonas Gunnarsson beredd att
            ta de saker som ligger på bordet? Ta kommunala särkrav som är
            på väg fram, ta den förstärkta bostadsförsörjningslagen – kommer
            Socialdemokraterna att agera på något rimligt sätt och försöka
            hjälpa till att få igenom detta? Eller är det fortsatt bara nej
            som gäller?
          </note>
          <note type="speaker">
            Anf. 519 JONAS GUNNARSSON (S) replik:
          </note>
          <note>
            Herr talman! Vi agerar alltid rimligt och utifrån våra väljares
            intressen.
          </note>
          <note>
            Om man tittar på det som har hänt under de gångna två mandatperioderna
            ser man att det är väldigt lite. Det man har gjort är att öppna
            upp för marknadshyror i andrahandsuthyrningen. Vi har fått en
            ny PBL som inte fungerar och som man förnyar och förändrar hur
            många gånger som helst. Vi har en bostadsminister som har gett
            och tillsatt ungefär 70 uppdrag och utredningar. Trots detta har
            inte bostadsbyggandet kommit i gång.
          </note>
          <note type="speaker">
            Anf. 520 OSKAR ÖHOLM (M) replik:
          </note>
          <note>
            Herr talman! Återigen: Poängen är att bostadsbyggandet föll också
            i Sverige. Skillnaden är att det föll från redan låga nivåer.
            Det vi gör nu är att på punkt efter punkt gå igenom detta. Jag
            vet att Socialdemokraterna roar sig med att håna alla dessa utredningar.
            Jag tycker att utredningar är bra. Om man ska genomföra förändringar
            ska det vara utrett, och man ska veta att det blir rätt.
          </note>
          <note>
            Nu är vi i läget att mycket av detta ska genomföras. En hel del
            har hänt. Jag räknade upp en lång rad av saker som vi har genomfört.
            Mycket är nu på gång, men vi får inga besked från Socialdemokraterna
            om huruvida de tänker hjälpa till att få detta på plats i riksdagen.
          </note>
          <note type="speaker">
            Anf. 521 JAN LINDHOLM (MP) replik:
          </note>
          <note>
            Herr talman! Oskar Öholm vädjar om hjälp. Han säger till Socialdemokraterna
            och oppositionen: Kan ni inte hjälpa till?
          </note>
          <note>
            Om man har den inställningen borde man vara lite ödmjuk. Då borde
            man vara beredd att föra en konstruktiv diskussion. I det exempel
            som Oskar Öholm tar upp om privatuthyrning har han inte grund
            för det han påstår. Det som har hänt är att vi har fått precis
            rätt. Hyrorna har stigit och omsättningshastigheten har ökat därför
            att de som har förstahandskontrakt vill omsätta denna möjlighet.
            Det finns inget bevis för att det är fler bostäder som är ute
            på marknaden.
          </note>
          <note>
            Det är också fel att säga att bostadssubventionen inte fungerar.
            Vad är det som byggs i dag när det börjar byggas? Det är de bostäder
            som subventioneras. Vilka bostäder är det som har byggts som inte
            har subventionerats i det här landet? Det skulle jag vilja få
            en liten kommentar om.
          </note>
          <note type="speaker">
            Anf. 522 OSKAR ÖHOLM (M) replik:
          </note>
          <note>
            Herr talman! Jag tar de två frågorna i tur och ordning. Det man
            kan se av reformen är att den handlar om att människor inte längre
            behöver smyga i trapphusen och inte längre behöver bo med grå
            och svarta andrahandskontrakt där ingen vet vad som gäller. Detta
            är nu förändrat när man vet att man bor lagligt och att man har
            ett kontrakt som är rätt och rimligt.
          </note>
          <note>
            Man kan se tendenser till att utbudet, åtminstone i den här staden
            av det man kunnat läsa i tidningarna, har ökat kraftigt. Det fanns
            en skrämselpropaganda om dubblerade hyror, men det ser vi inte.
            En del har säkert försökt att ta ut mer. Många får inte bostaden
            uthyrd när de höjer hyrorna på det sättet. Man ser inte de extrema
            hyreshöjningar som oppositionen pratade om när man började prata
            om dubbleringar. De finns inte där.
          </note>
          <note>
            Jag kan säkert återkomma till den andra delen i nästa replikskifte.
            Jag konstaterar bara att mycket av subventionspolitiken testades
            under den 20-åriga period som jag beskrev. Den skapade den situation
            som vi i dag befinner oss i. Varför återvända till det som vi
            såg inte fungerade?
          </note>
          <note type="speaker">
            Anf. 523 JAN LINDHOLM (MP) replik:
          </note>
          <note>
            Herr talman! De bostäder som har byggts i det här landet de senaste
            åren har nästan till hundra procent byggts med subventioner i
            någon form. Det är mycket svårt att hitta bostäder som inte har
            byggts med subventioner om man räknar in ränteavdragssubventionen.
          </note>
          <note>
            Det finns inget underlag för att påstå att utbudet har ökat.
            Det är omsättningshastigheten på befintliga andrahandslägenheter
            som har ökat.
          </note>
          <note>
            Jag vill också påstå att det är fel att inte ta in i resonemanget
            att det är olika födelsetalskonjunkturer, och därmed också olika
            byggkonjunkturer, i de länder man jämför sig med.
          </note>
          <note type="speaker">
            Anf. 524 OSKAR ÖHOLM (M) replik:
          </note>
          <note>
            Herr talman! Jag håller med om att det inte finns någon exakt
            statistik att hänvisa till. Man kan se tendenser än så länge.
            När man har börjat kunna följa detta har man sett att utbudet
            har blivit större. Det var hela poängen.
          </note>
          <note>
            Den andra viktiga poängen är att man inte längre behöver smyga.
            Man får ett kontrakt och vet vad som gäller. Man kan gå till hyresnämnden
            och få hyran nedsatt om den inte är skälig. Man behöver inte längre
            smyga i trapphuset. Man har ett kontrakt, och man har någonstans
            att bo. Det sker på kort sikt, och det fungerar.
          </note>
          <note type="speaker">
            Anf. 525 OLA JOHANSSON (C):
          </note>
          <note>
            Herr talman! Som den näst siste talaren i den här väldigt långa
            allmänpolitiska debatten måste jag inleda genom att ifrågasätta
            hur talmannen tänkte när han placerade den enskilda fråga som
            har störst betydelse för barns och ungdomars uppväxtvillkor, folkhälsa,
            utbildning, klimat, miljö, jobb, tillväxt och integration – för
            att nu nämna några av de många politikområden som har debatterats
            här – som den sista diskussionspunkten efter 30 timmar.
          </note>
          <note>
            Var och hur vi bor och planerar samhället för de människor som
            vill leva i Sverige i dag och i framtiden är avgörande om vi ska
            kunna skapa en hållbar tillväxt i hela landet där människor ges
            förutsättningar att förverkliga drömmar och leva ett rikt, hälsosamt
            liv tillsammans.
          </note>
          <note>
            Man kan fråga sig hur det kommer sig att bostadspolitiken i decennier
            har varit ett kirurgiskt utskuret område vid sidan av näringspolitiken,
            klimatpolitiken, välfärdspolitiken och regionalpolitiken.
          </note>
          <note>
            Herr talman! Det är beklagligt och kanske en del av förklaringen
            till att bostadsbyggandet är otillräckligt, att inte tillräckliga
            drivkrafter finns att investera i att bygga, äga och förvalta
            bostäder, att det finns en elefant i rummet som påverkar allt
            och alla. Om elefanter brukar man säga att ska man äta den måste
            man dela upp den i små bitar.
          </note>
          <note>
            Delar vi på samma sätt upp bostadspolitiken finner vi olika delar
            som alla har sin funktion att fylla, men det saknas en hjärna
            och en ryggrad som leder den i en bestämd riktning.
          </note>
          <note>
            Efter denna inledning vill jag presentera några av Centerpartiets
            förslag på hur vi får ett ökat bostadsbyggande och en bättre fungerande
            bostadsmarknad.
          </note>
          <note>
            Regelförenklingsarbetet måste fortsätta. Den nu gällande plan-
            och bygglagen behöver tillämpas på ett sådant sätt att planprocesserna
            blir kortare och mer förutsägbara. Vi ställer oss positiva till
            att det enkla planförfarandet nu blir standardlösningen och att
            vi i fortsättningen slipper en övernitisk detaljplanering hos
            kommunerna.
          </note>
          <note>
            Bullerkraven måste ses över. Det är orimligt att Naturvårdsverket
            och Boverket bråkar och har olika nivåer som inte är samordnade.
            Buller från trafik är ett miljöproblem, men det går att hantera
            genom att mäta det där det har verklig påverkan och bekämpa det
            vid källan. Det ska inte få hindra att attraktiva bostäder byggs.
          </note>
          <note>
            Överklagandeinstanserna är många och det finns många som tar
            sig rätten att överklaga. Utan att inskränka medborgerliga rättigheter
            måste man fråga sig hur många instanser det ska finnas och vilka
            som ska ha rätt att kalla sig för sakägare. Centerpartiet välkomnar
            en översyn av detta.
          </note>
          <note>
            De bostäder som har byggts de senaste 50 åren uppfördes med statligt
            stöd i varierande form. Den tidens politik påverkar oss i dag
            genom att vi har bostäder, ofta av hög kvalitet, som har bidragit
            till att skapa hem åt generationer inflyttare till storstäder
            och kommuncentrum. De står som en symbol över Socialdemokraternas
            flyttlass- och koncentrationspolitik. I dag förknippas några av
            dem med förfall, utanförskap och problem.
          </note>
          <note>
            Det är hyresnivåerna i miljonprogramsområdena som i dag påverkar
            hyrorna i de lägenheter som ännu inte har byggts och som hindrar
            nödvändiga reinvesteringar, energieffektiviseringar, tillgänglighetsåtgärder,
            stambyten och standardhöjningar.
          </note>
          <note>
            Moderna hyresgäster är konsumenter som ska kunna göra individuella
            val och själva bestämma vad de vill betala för värme och hushållsel,
            tilläggstjänster och standard på vitvaror. Centerpartiet följer
            med intresse den debatt som förs av ekonomer, forskare och företrädare
            för privata och allmännyttiga bostadsföretag som ifrågasätter
            dagens hyresreglering.
          </note>
          <note>
            Vi tror att en friare hyressättning med ökat inslag av marknadsanpassning
            skulle underlätta för dem som saknar en bostad. Det skulle öka
            utbudet av nyproducerade bostäder och stoppa omvandlingen till
            bostadsrätter. Om man med större utrymme för variation i hyressättningen
            kunde stärka drivkrafterna att investera i bostäder skulle utbudet
            genast öka, precis som hände när andrahandsuthyrningen förenklades
            för ett tag sedan.
          </note>
          <note>
            I Socialdemokraternas skuggbudget föreslås 1 miljard i byggbonus.
            Vill man på allvar få fart på bostadsbyggandet är det betydligt
            större summor man måste subventionera med. Men det vore katastrofalt
            och ett långt värre hinder mot bostadsbyggandet än någon lågkonjunktur,
            finanskris eller regelkrångel om byggföretagen förväntade sig
            en bonus eller ett statligt stöd som aldrig kommer.
          </note>
          <note>
            Herr talman! Det har varit mycket tal om bostadspolitik i kväll.
            Framför allt har socialdemokratiska talare undrat vad Alliansen
            och Centerpartiet vill göra för att öka bostadsbyggandet i de
            orter där gruvnäringen skapar ett behov. Själva har de inte presenterat
            en enda egen lösning och inte heller i kväll.
          </note>
          <note>
            Varsågoda! Här kommer ett batteri med centerförslag. Fortsätt
            att underlätta det strandnära byggandet ännu mer för att skapa
            attraktiva bostäder längs älvar, sjöar och vatten i hela landet!
            En sådan politik motsätter sig Miljöpartiet.
          </note>
          <note>
            Utveckla offentlig service och välfärd som är skattefinansierat
            men drivs i privat regi! En sådan politik motsätter sig Vänsterpartiet.
          </note>
          <note>
            Investera i infrastruktur, vägunderhåll och bredband med hjälp
            av landsbygdsprogrammet! Det är samma landsbygdsprogram som Socialdemokraterna
            ville halvera EU:s andel av för ett år sedan. Nu ökar Centerpartiet
            den svenska medfinansieringen med 5 miljarder och säkrar på så
            sätt bredbandsutbyggnaden.
          </note>
          <note>
            Skapa goda förutsättningar för hållbara resor och transporter
            i hela landet! Den samlade oppositionen vill på olika sätt beskatta
            och straffa avstånd genom att belägga mjölkbilen, färdtjänsttaxin
            och andra transportmedel med kilometerskatt.
          </note>
          <note>
            När bankerna inte tror på bodrömmen och bostadsinvesteringen
            finns det en kreditgaranti att hänvisa till, och den har Alliansen
            utökat genom att taket har höjts. Vi vill stimulera bosparandet
            och främja ägandet.
          </note>
          <note>
            Herr talman! Bostadspolitiken ska inte ses som en isolerad del
            av helheten. Det behövs en hållbar närings-, välfärds-, klimat-
            och jobbpolitik för att få fart på bostadsbyggandet. Tillgången
            till bostäder är nödvändig för en hållbar jobb-, klimat-, välfärds-
            och näringspolitik.
          </note>
          <note>
            Herr talman! Så ser elefanten ut. Vi föredrar den hel och levande.
          </note>
          <note type="speaker">
            Anf. 526 STEFAN SVANSTRÖM (KD):
          </note>
          <note>
            Herr talman! Kristdemokraterna har inför nästa års val valt att
            fokusera på barns och ungas uppväxtvillkor. Vi är övertygade om
            att en politik som sätter barn och unga i fokus kommer att betala
            sig mångfaldigt, både ekonomiskt och socialt. En trygg uppväxt
            ger helt enkelt god tillväxt.
          </note>
          <note>
            Dess värre är bostadssituationen ett stort bekymmer för många
            barnfamiljer. Fler och fler familjer i storstäderna blir alltmer
            trångbodda. Svårigheten att hitta ett fast boende gör att unga
            familjebildare tvingas vänta innan de kan sätta barn till världen.
            Familjer i orter med svag utveckling riskerar att bli kvar i arbetslöshet
            och socialt utanförskap eftersom de inte kan hitta ett rimligt
            boende där jobben finns. Det är en djupt bekymmersam utveckling.
          </note>
          <note>
            Herr talman! Alliansen har sedan 2006 börjat angripa flera av
            de mest fundamentala orsakerna till dagens bristsituation. Vi
            har avskaffat en skadlig subventionspolitik som drivit upp byggkostnaderna
            till de högsta i Europa. Vi har stegvis börjat montera ned regleringar
            och särkrav som förhindrar, fördyrar och försenar ett ökat byggande.
          </note>
          <note>
            Vi har nyligen tagit viktiga steg för att underlätta andrahandsuthyrning
            så att det befintliga beståndet används bättre.
          </note>
          <note>
            Allt detta har oppositionen invänt mot i olika grad. Senast gällde
            kritiken att hyrorna på andrahandsmarknaden har stigit med mellan
            20 och 30 procent. Det har nämnts här i debatten tidigare. Vad
            som inte nämns är att antalet lediga andrahandslägenheter ökar
            ännu snabbare, med upp till 50 procent enligt de uppgifter vi
            har att tillgå. Ett tydligare bevis för att en friare prisbildning
            också innebär ett större utbud och fler lediga bostäder går knappast
            att finna. Om det blir mer lönsamt och mer förutsägbart att hyra
            ut kommer också fler att vilja göra det. Fler kommer också att
            vilja bygga. Detta är ett oomkullrunkeligt faktum.
          </note>
          <note>
            Bostadsbristen är emellertid skriande och spridd över hela landet.
            Mer än två tredjedelar av landets kommuner rapporterar brister,
            enligt Boverkets enkäter. Bara här i Stockholm köar drygt 400
            000 människor för att få en hyresbostad. Det är en siffra som
            har vuxit med runt 40 000 personer per år de senaste åren.
          </note>
          <note>
            Paradoxen i vårt fria och relativt välmående land är att det
            i dag är svårare att komma över ett hyreskontrakt i Stockholms
            innerstad än det var att få tillgång till en hyreslägenhet i planekonomins
            Sovjet. I detta avseende, herr talman, är Sverige sannerligen
            den sista sovjetstaten.
          </note>
          <note>
            Det finns enligt min mening starka skäl att diskutera hur vi
            kan göra det mer lönsamt att bygga hyresrätter så att fler barnfamiljer
            och unga kan beredas plats på hyresmarknaden. Låt mig här påpeka
            att Hyresbostadsutredningen från 2012 entydigt pekade ut den nuvarande
            hyresregleringen som den enskilt viktigaste återhållande faktorn.
          </note>
          <note>
            Klas Eklund, S-ekonomen, gick i senaste numret av tidningen Fokus
            ännu längre. Han konstaterade att det nu är 50 år sedan Assar
            Lindbeck första gången kritiserade hyresregleringen. Jag citerar:
            Ett halvsekel senare är hyresregleringen fortfarande svensk politiks
            galten Särimner. Den slaktas av ekonomerna varenda dag, men återupplivas
            av politikerna nästa morgon.
          </note>
          <note>
            Eklunds slutsats är enkel. Det är dags att låt galten somna in
            för gott.
          </note>
          <note>
            Men om det ska göras – jag säger om, eftersom jag inte har hela
            Alliansen och mitt parti med mig om det här – menar jag att vi
            måste säkerställa två saker.
          </note>
          <note>
            Det första är att de som idag har en hyresrätt inte får dramatiskt
            ändrade förutsättningar för att klara sitt boende. Enklast är
            därför att låta hyresregleringen och dess bestämmelser finnas
            kvar för redan tecknade kontrakt.
          </note>
          <note>
            Det andra är att skapa ökad trygghet för de boende som går in
            ett system med friare hyror. Även i en sådan ordning krävs ett
            starkt skydd för den svagare parten, det vill säga hyresgästen.
            Ett hyreskontrakt med avtalad hyra måste därför kunna gälla under
            en längre tid och endast justeras enligt en på förhand överenskommen
            mekanism till exempel ett index, gärna fastställt genom en förhandling.
            Här kan den tyska hyresregleringen fungera som inspiration, vilket
            också var vad Hyresbostadsutredningen föreslog. Det är dags att
            titta ordentligt på det förslaget.
          </note>
          <note>
            Herr talman! Låt mig slutligen varna för oppositionens faiblesse
            för subventioner och återställare i bostadspolitiken. Vi vet av
            erfarenhet att subventioner för en typ av bostäder tränger undan
            byggandet av andra. Subventioner tar också bort prispressen vid
            nybyggen vilket leder till högre byggkostnader. En stor del av
            de subventioner som betalas ut hamnar med andra ord rätt i byggherrarnas
            fickor.
          </note>
          <note>
            Det är måhända lätt att förföras av offentliga satsningar på
            något behjärtansvärt ändamål. Bostadspolitiken är ett sådant ändamål,
            men på detta område är den politik som förfäktas från vänster
            inget annat än en nostalgisk U-sväng in i en planekonomisk återvändsgränd.
            Det är hög tid att en gång för alla stänga den dörren, och låta
            barn och unga växa upp till en bostadsmarknad byggd på sunda marknadsprinciper,
            inte på förbud, överreglering och statligt stöd.
          </note>
          <note type="speaker">
            Anf. 527 JAN LINDHOLM (MP) replik:
          </note>
          <note>
            Herr talman! Det är lite skrämmande att lyssna på Stefan Svanström.
            Om han vill ta poäng på att han styr den sista Sovjetstaten vet
            jag inte, men han vidhåller att subventioner inte fungerar, trots
            att vi kan konstatera att det finns få bostäder byggda utan subventioner.
          </note>
          <note>
            År 2010 kom en rapport som Fastighetsägarna hade tagit fram tillsammans
            med Hyresgästföreningen och Saboföretagen. Där konstateras att
            ägda bostäder, villor och bostadsrätter, är subventionerade med
            24 000–25 000 kronor per år i förhållande till hyresrätter.
          </note>
          <note>
            Jag undrar om Stefan Svanström är beredd att stryka de subventionerna?
          </note>
          <note type="speaker">
            Anf. 528 STEFAN SVANSTRÖM (KD) replik:
          </note>
          <note>
            Herr talman! Jag tror att man måste vara noga med att skilja
            på subventioner och subventioner. Marknadsmekanismerna kräver
            vissa former av investeringar, och vi gynnar investeringar generellt
            genom att till exempel tillåta ränteavdrag. Jag är inte emot ränteavdrag.
            Ränteavdraget är ett bra sätt och en del av kapitalbeskattningen
            som är homogen och lika i bägge ändar. Man får betala ränta på
            inkomst och göra avdrag för en ränteutgift. Det är en god politik.
          </note>
          <note>
            Frågan är varför Jan Lindholm förfäktar en mekanism där fri prisbildning
            ska gälla på en marknad men inte på en annan. Varför är man emot
            en friare prisbildning exempelvis vid andrahandsuthyrning när
            vi kan bevisa att det ger ett större utbud enligt vad vi nu kan
            se. Vi vet också att den köpta marknaden leder till ett högre
            byggande där en fri prisbildning slår igenom på ett ökat utbud.
          </note>
          <note type="speaker">
            Anf. 529 JAN LINDHOLM (MP) replik:
          </note>
          <note>
            Herr talman! Debattörer som plockar sina argument från sin egen
            fantasi är inte så intressanta att debattera med. Vi hade kunnat
            göra en mycket bra uppgörelse om regeringens företrädare hade
            varit intresserade av att göra en uppgörelse om andrahandsuthyrningen.
            Faktum är att det inte går att säga i dag att det har lett till
            den förändring som ni ville ha. Tvärtom ser vi att det har lett
            precis dit som vi förstod att ert förslag skulle leda och det
            vi försökte förhindra, nämligen höjda hyror. Och antalet andrahandskontrakt
            har inte ökat. Det är fakta.
          </note>
          <note type="speaker">
            Anf. 530 STEFAN SVANSTRÖM (KD) replik:
          </note>
          <note>
            Herr talman! Jag vet inte vad Jan Lindholm har för vederhäftiga
            fakta. Det vi har statistik och indikationer från är de publika
            annonssajter som annonserar om sådant, och de rapporterar både
            högre priser och ett ökat utbud. Det är den effekten vi ser så
            här långt, och det är den effekten som vi från Alliansen ville
            ha, nämligen ett ökat utbud av bostäder genom en friare prisbildning.
            Det är enligt nationalekonomins teorier, och det fungerar i praktiken.
          </note>
          <note>
            Den allmänpolitiska debatten var härmed avslutad.
          </note>
          <note>
            8 § Bordläggning
          </note>
          <note>
            Följande dokument anmäldes och bordlades:
          </note>
          <note>
            9 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 16 oktober
          </note>
          <note>
            Lena Olsson
          </note>
          <note>
            Wiwi-Anne Johansson
          </note>
          <note>
            Lise Nordin
          </note>
          <note>
            Raimo Pärssinen
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 22 oktober.
          </note>
          <note>
            10 § Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 16 oktober
          </note>
          <note>
            Johan Löfstrand
          </note>
          <note>
            Peter Jeppsson
          </note>
          <note>
            Jacob Johnson
          </note>
          <note>
            Anna Wallén
          </note>
          <note>
            Anna Wallén
          </note>
          <note>
            Marie Granlund
          </note>
          <note>
            Susanne Eberstein
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 22 oktober.
          </note>
          <note>
            11 § Anmälan om skriftliga svar på frågor
          </note>
          <note>
            Skriftliga svar på följande frågor hade inkommit:
          </note>
          <note>
            den 16 oktober
          </note>
          <note>
            Kent Härstedt
          </note>
          <note>
            Mats Pertoft
          </note>
          <note>
            Barbro Westerholm
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 22 oktober.
          </note>
          <note>
            12 § Kammaren åtskildes kl. 22.37.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
