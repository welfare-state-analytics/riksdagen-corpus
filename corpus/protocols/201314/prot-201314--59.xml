<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--59</head>
          <docDate when="2013-01-23">2013-01-23</docDate>
        </div>
      </front>
      <body>
        <div>
          <note n="30b6f1c4">
            ﻿
          </note>
          <note n="330e8e6f">
            Riksdagens protokoll
          </note>
          <note n="5aae7f98">
            2013/14:59
          </note>
          <note type="date" n="77acb2d3">
            Torsdagen den 23 januari
          </note>
          <note n="b2757354">
            Kl. 12:00 - 15:06
          </note>
          <note n="b1c13b54">
            1 § Justering av protokoll
          </note>
          <note n="8006a50c">
            Protokollet för den 17 januari justerades.
          </note>
          <note n="163a4682">
            2 § Anmälan om subsidiaritetsprövning
          </note>
          <note n="3bb0a47d">
            Talmannen anmälde att utdrag ur prot. 2013/14:12 för tisdagen
            den 21 januari i ärende om subsidiaritetsprövning av EU-förslag
            hade kommit in från justitieutskottet.
          </note>
          <note n="fd8c1703">
            3 § Anmälan om fördröjt svar på interpellation
          </note>
          <note n="97091f70">
            Följande skrivelse hade kommit in:
          </note>
          <note n="654b8c2e">
            Interpellation 2013/14:226
          </note>
          <note n="a1c91120">
            Interpellation 2013/14:226 Moms för e-tidningar
          </note>
          <note n="33866278">
            Interpellationen kommer att besvaras fredagen den 14 mars 2014.
          </note>
          <note n="8bf83633">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="479ec63b">
            Rikard Jermsten
          </note>
          <note n="58b033e6">
            4 § Ärenden för hänvisning till utskott
          </note>
          <note n="2980cc6f">
            Följande dokument hänvisades till utskott:
          </note>
          <note n="0236df11">
            5 § Svar på interpellation 2013/14:199 om skolresultaten i PISA
          </note>
          <note type="speaker" n="80477395">
            Anf. 1 Utbildningsminister JAN BJÖRKLUND (FP):
          </note>
          <u who="Q911372" xml:id="i-0e9ddc1b7b4af6a6-0" n="5592830d">
            <seg n="21d374eb">
              Herr talman! Jabar Amin har frågat mig vad jag avser att göra
              för att svensk skola ska förbättras.
            </seg>
            <seg n="9561d46d">
              Jag vill börja med att säga att jag såklart instämmer i att nedgången
              av svenska elevers resultat i den senaste PISA-undersökningen
              är mycket allvarlig. Jag vill dock påpeka att eleverna som deltog
              i PISA 2012 är den sista årskull elever som inte omfattats av
              de mycket stora och viktiga skolreformer för ökad kunskap som
              beslutats de senaste åren och nu genomförs. Läsåret 2011/12 infördes
              många omfattande skolreformer.
            </seg>
            <seg n="42c6817e">
              För eleverna i den senaste PISA-undersökningen – som alltså gjordes
              våren 2012, för två år sedan – gällde dock övergångsregler, och
              det var den sista årskullen som gick grundskolans alla nio år
              enligt de gamla styrsystemen och det gamla regelverket. Effekterna
              av de nya, stora skolreformerna kommer vi att se först om ett
              antal år. Utredningen Förbättrade resultat i grundskolan lyfter
              fram detta i sitt delbetänkande Det tar tid – om effekter av skolpolitiska
              reformer (SOU 2013:30).
            </seg>
            <seg n="cbd9a138">
              Jag vill ändå här nämna några av de större reformer och insatser
              som regeringen har tagit initiativ till eller genomfört de senaste
              åren för att förbättra resultaten i skolan. Uppföljningen av elevernas
              kunskaper har stärkts, och därmed förutsättningarna för att tidigt
              upptäcka och sätta in insatser för elever i behov av särskilt
              stöd. Nationella prov i svenska och matematik har införts i årskurs
              3, och betyg har införts från årskurs 6 i grundskolan. Regeringen
              har även infört fler nationella prov i årskurs 6 och 9 i grundskolan,
              nya läroplaner med tydliga kursplaner för den obligatoriska skolan
              samt en ny betygsskala med fler betygssteg.
            </seg>
            <seg n="29883f13">
              Enligt regeringens mening är lärarna den viktigaste faktorn för
              att höja elevernas studieresultat. Ett antal satsningar har därför
              gjorts på lärarna och på att göra läraryrket mer attraktivt. Exempelvis
              kan flera mycket omfattande kompetensutvecklingsinsatser för befintliga
              lärare nämnas, såsom Lärarlyften. En ny lärarutbildning har införts,
              och speciallärarutbildningen – som avskaffades av tidigare regeringar
              – har återinförts. Särskilt skickliga lärare ges också bättre
              möjligheter att göra karriär inom yrket utan att behöva lämna
              undervisningen genom en karriärstegsreform för lärare, där staten
              står för betydande löneökningar för förstelärare och lektorer.
            </seg>
            <seg n="27c89257">
              Regeringen har även genomfört och påbörjat insatser inom de områden
              som mäts i PISA-undersökningarna, till exempel genom ett matematiklyft,
              ett läslyft och utökad undervisningstid i matematik.
            </seg>
            <seg n="3a88cf9e">
              Avslutningsvis, herr talman, menar jag att många insatser och
              reformer som regeringen har tagit initiativ till på skolområdet
              just syftar till att öka elevernas kunskapsresultat. Det kommer
              att ge effekt. Jag anser dock att det kommer att krävas ytterligare
              insatser. Mer behöver göras för att förbättra resultaten i skolan.
              Jag har därför för avsikt att återkomma till riksdagen med fler
              förslag till insatser.
            </seg>
          </u>
          <note type="speaker" n="0edc3eaf">
            Anf. 2 JABAR AMIN (MP):
          </note>
          <u who="Q5548875" xml:id="i-8d1c25ceeceae79e-0" n="3c108ab0" next="i-2e0fd7e73331e01a-0">
            <seg n="99dd4c61">
              Herr talman! Med anledning av de sjunkande PISA-resultaten i
              matematik, läsförståelse och naturvetenskap har jag ställt en
              central fråga till utbildningsministern, nämligen vad han avser
              att göra för att förbättra resultaten. Det är den fråga jag ställer.
            </seg>
            <seg n="7f0792f8">
              I det skriftliga interpellationssvaret, som består av en och
              en halv sida, ger sig ministern först på att meddela att det inte
              är hans fel, utan det är de andras fel. Det är inte hans årskullar
              som nu har testats. Det är inte hans elever, utan det är de andras.
              Jag tycker att det är mycket pinsamt att börja ett svar med att
              skylla ifrån sig. Dessutom går ministern därefter till att berömma
              sig själv: Det här och det här har vi gjort.
            </seg>
            <seg n="7acfea6e">
              Det jag frågar är: Vad avser ni att göra? Jag vill blicka framåt.
              Du blickar bakåt, ministern. Jag tycker att den centrala frågan
              i min interpellation har varit vad ministern avser att göra för
              att förbättra resultaten i svensk skola. Ministern håller sig
              dock i det förflutna och pratar om vad han har gjort förut. Det
              är inte riktigt ett svar på min fråga.
            </seg>
            <seg n="2feb7666">
              När ni kom till makten låg vi över snittet i alla de här tre
              ämnena. Nu ligger vi mer eller mindre sist. Jag ska citera Skolverkets
              rapport: Inget av de andra 33 OECD-länderna i PISA 2012 har en
              lika stor resultatförsämring som Sverige. Det borde väcka stor
              oro. I stället har ministern lärt sig en fras: Det är spiken i
              kistan för den gamla skolpolitiken. Det är den fras han upprepar
              gång på gång. Vad som egentligen har inträffat är ett haveri för
              Alliansens skolpolitik. Det är vad vi ser. Det vi ser på område
              efter område är att ni har misslyckats.
            </seg>
            <seg n="a9f60f9e">
              I interpellationssvaret läser vi också att resultaten kommer
              att bli bättre om ett antal år. Jaha – om ett antal år. Ibland
              har ni sagt tio år, ibland har ni sagt under nästa decennium och
              ibland har ni sagt fyra år. Vi här i riksdagen får olika besked
              om när resultaten av er skolpolitik ska leda de svenska barnen
              till bättre resultat. Jag tycker inte att det är seriöst, skolministern,
              att dels skylla ifrån sig, dels hålla sig i det förflutna och
              dels inte visa inför riksdagen när de bättre resultaten kommer.
              Ni ger nämligen olika löften i olika debatter; jag har hört alltifrån
              ett par år till mitten av nästa decennium.
            </seg>
            <seg n="67e9615d">
              Mycket av er politik har gått fel. Ni borde ha gjort andra prioriteringar.
            </seg>
            <seg n="833f1591">
              Återigen: Jag hoppas att ministern svarar på min fråga vad regeringen
              avser att göra för att förbättra skolresultaten. Nu tittar jag
              framåt och vill inte ha svar om det förflutna.
            </seg>
          </u>
          <note n="4fc14c21">
            Anf. 3 GUNNAR ANDRÉN (FP):
          </note>
          <u who="Q5548875" xml:id="i-2e0fd7e73331e01a-0" n="3c108ab0" prev="i-8d1c25ceeceae79e-0">
            <seg n="172d83c8">
              Herr talman! Fredagen den 8 december 1989 var det inte så många
              riksdagsledamöter närvarande som är här nu – det var bara herr
              talmannen, som var riksdagsledamot då. Den dagen debatterades
              kommunaliseringen av skolan, och det kan ibland finnas anledning
              att erinra om vad som har förevarit.
            </seg>
            <seg n="4aec23b0">
              Folkpartiet är ett mycket tråkigt parti, enligt min mening, för
              vi tycker samma sak årtionde efter årtionde. De partier som den
              8 december 1989 var för att vi skulle behålla den statliga skolan
              var Folkpartiet, Centerpartiet, Moderaterna och, genom det blivande
              språkröret Claes Roxbergh, Miljöpartiet.
            </seg>
            <seg n="9f217b4a">
              De partier som var emot detta – det är nu 25 år sedan – var Socialdemokraterna
              och Vänsterpartiet. Vänsterpartiet företräddes i denna intressanta
              debatt, som talmannen säkert minns, av Ylva Johansson som senare
              blev socialdemokratisk skolminister. I debatten, som också var
              väldigt intressant i det avseendet, deltog också partiledarna
              Bengt Westerberg för Folkpartiet, Carl Bildt för Moderaterna och
              Olof Johansson för Centerpartiet.
            </seg>
            <seg n="01122421">
              Jag noterar nu att de enda två partier som är så fruktansvärt
              tråkiga att de inte byter åsikt ständigt och jämt är Folkpartiet
              och Socialdemokraterna. Alla andra partier har bytt åsikt i den
              här frågan.
            </seg>
            <seg n="09dcb4d1">
              Jabar Amin vill nu vidta åtgärder och frågar vad vi ska göra.
              Själv byter han åsikt hela tiden. Det har visserligen gått 25
              år, så han kanske inte ens vet vad han tyckte på den tiden.
            </seg>
            <seg n="2f663506">
              Göran Persson, som då var skolminister, deltog i debatten. Han
              sade väldigt många konstiga saker redan då. Bland annat lovade
              han i stort sett att det aldrig skulle bli fler än 25 elever per
              klass. Det kanske ni också tyckte. Claes Roxbergh tyckte att det
              var jättebra. Men så har det inte blivit. Det finns massor av
              saker som inte har blivit som man hade tänkt sig, och det är en
              av orsakerna, Jabar Amin, till att det behövs ytterligare åtgärder
              på området.
            </seg>
            <seg n="b671774a">
              Vi behöver komma tillbaka från kommunaliseringen av skolan. Den
              som tror att 290 kommuner kommer att klara av att få en nationell
              skola i Sverige har ingen riktig förankring i verkligheten. För
              att få ordning och reda i skolan behöver vi en mer nationell skola
              och framför allt ett statligt huvudmannaskap.
            </seg>
            <seg n="2c9fbfe9">
              Miljöpartiet borde återgå till sin tidigare ståndpunkt och inte
              vimsa runt bland alla sina olika ståndpunkter.
            </seg>
          </u>
          <note type="speaker" n="c1ae6fe0">
            Anf. 4 Utbildningsminister JAN BJÖRKLUND (FP):
          </note>
          <u who="Q911372" xml:id="i-0e9ddc1b7b4af6a6-1" n="5592830d">
            <seg n="70201a13">
              Herr talman! Det är mitt ansvar att vända utvecklingen i svensk
              skola.
            </seg>
            <seg n="b7431308">
              De reformer som ligger bakom ett sjunkande resultat i 15–20 år
              var det inte jag som beslutade om; det var andra. Men det är mitt
              ansvar att vända skeppet. Jag tänker inte skylla på någon annan,
              utan det är mitt ansvar att göra detta.
            </seg>
            <seg n="605d2672">
              Jabar Amin säger att han inte vill tala om det förflutna. Jag
              förstår, med tanke på Miljöpartiets skolpolitiska förflutna, att
              han inte vill tala om det. Men vad man gör nu beror ju på hur
              man analyserar misstagen. Om man till exempel tycker att betyg
              är något fel landar man i att de ska avskaffas, som Miljöpartiet
              gör. Tror man att det är den betygsfria skolan som är fel landar
              man i att vi bör införa mer betyg.
            </seg>
            <seg n="44d14b99">
              Det går inte att bara säga att nu ska vi göra det ena och det
              andra utan hänsyn till vad som tidigare har skett.
            </seg>
            <seg n="55bcf451">
              Jag vill inte tala om det förflutna, säger Jabar Amin, och jag
              förstår det med tanke på ert förflutna. Men du får gärna berätta
              vad ni vill göra i framtiden, för det är det heller ingen som
              förstår.
            </seg>
            <seg n="03aa7149">
              Ni bara kritiserar. Ni har röstat nej till alla våra riktiga
              reformer. Ni röstade nej till nationella prov i årskurs 3. Ni
              röstade nej till betyg i årskurs 6. Ni röstade nej till den nya
              lärarutbildningen. Ni röstade nej till lärarlegitimationen. Ni
              röstade nej till den nya skollagen. Ni röstade nej till den nya
              gymnasieskolan. Och nu skäller ni för att det går för långsamt
              med alla dessa reformer som ni själva har motarbetat. Det är inte
              seriöst. Det finns ett ord för det, och det är hyckleri. Några
              egna alternativ har ni aldrig.
            </seg>
            <seg n="7b3020a3">
              Sverige går nu igenom den största skolpolitiska reformagendan
              sedan 1800-talet. Det är en enorm mängd reformer som pågår, om
              Jabar Amin har missat det. Tidningen Skolvärlden och Lärarnas
              tidning är fulla av insändare om att det nu måste bli reformstopp.
              Men det kommer inte att kunna bli reformstopp. Vi måste genomföra
              ännu fler reformer för att lyfta oss, för problemen är ännu djupare
              än vad vi tidigare insåg. Men vi insåg också tidigare att de var
              djupa.
            </seg>
            <seg n="94d71899">
              Jabar Amin och hans parti har anklagat mig för att svartmåla
              den svenska skolan när jag har lyft fram problemen. Men vi har
              djupa problem i skolan, och det är vi som tar i dem. Den förra
              rödgröna regimen tog inte i ett enda problem i skolan utan lät
              bara förfallet fortsätta. Det är därför vi vänder utvecklingen.
            </seg>
            <seg n="4615dd84">
              Vi behöver göra ännu mer insatser och reformer. Jag menar att
              vi till exempel behöver återföra huvudmannaskapet till staten.
              Och det är inte i första hand beroende på diskussionen om att
              det blir olika i kommunerna. Det är också så att det inte blir
              likvärdigt när det blir kommunalt, och det är en viktig aspekt.
            </seg>
            <seg n="15d72abb">
              Det första skälet är att kommunaliseringen har sänkt läraryrket.
              Det andra är, som Gunnar Andrén var inne på här, att 290 kommuner,
              var och en för sig, inte har kompetensen att lyfta svensk skola
              från 38:e plats i världen nu till topp tio. Det krävs en enorm
              nationell kraftsamling, och den kraften finns inte nu.
            </seg>
            <seg n="3875a17b">
              Vi behöver göra mer. Vi behöver flytta betygen längre ned i åldrarna.
              Vi behöver gå över till en tioårig skola där barnen börjar vid
              sex års ålder och med ett extra år på slutet.
            </seg>
            <seg n="1fef71c1">
              Jag blev kritiserad av Gustav Fridolin häromdagen för att vi
              vill ha en tioårig skola. Jag tror att vi behöver det. Nästan
              alla andra länder har det. Man börjar tidigare. Vi behöver inte
              vara rädda för att barnen ska få kunskaper tidigt, Jabar Amin.
            </seg>
            <seg n="2fdf27a0">
              Vi vill ha ett extra år på slutet för dem som inte har nått målen
              i grundskolan. Helst ska man naturligtvis förstärka insatserna
              efter hand tidigare i grundskolan, men de som ändå inte når målen
              behöver ägnas ytterligare tid åt. Vi behöver centralisera rättningen
              av nationella prov. Vi behöver ha ännu högre lärarlöner i Sverige
              för att öka attraktionskraften.
            </seg>
            <seg n="0f8f35cf">
              Detta är några saker för framtiden. Framför allt är de stora
              systemreformer som vi nu har genomfört – nya läroplaner, ny skollagstiftning
              och nytt betygssystem – helt avgörande för att vända utvecklingen.
              Miljöpartiet har röstat nej till allt. Ni är ett nejsägarparti,
              Jabar Amin. Något ansvar för framtiden tar ni inte.
            </seg>
          </u>
          <note type="speaker" n="2f988393">
            Anf. 5 JABAR AMIN (MP):
          </note>
          <u who="Q5548875" xml:id="i-48a4a45398877d69-0" n="3c108ab0">
            <seg n="62b9e34d">
              Herr talman! Vi har nu facit på Alliansens åtta år. Jan Björklund
              har snart suttit åtta år vid makten. Ni har testat allt som har
              gått att testa på våra barn, och ändå leder det fel. Ni borde
              nu, vid vägens ände, erkänna att er skolpolitik har lett fel.
            </seg>
            <seg n="ccc2b096">
              Jag har här Folkpartiets valmanifest från 2006. Där står: Vårt
              löfte är att till 2010 ha vänt utvecklingen, brutit trenden och
              minskat utslagningen i den svenska skolan. Nu är det inte 2010.
              Nu är det 2014. Ni har inte brutit trenden. Det är djupdykning
              som gäller, Jan Björklund. Ni har fått den svenska skolan att
              bli sämre. Barnen presterar mindre. Utslagningen har ökat. Likvärdigheten
              har minskat. Segregationen har ökat. Den svenska skolan har gått
              åt fel håll. Det är resultatet av er politik under åtta år vid
              makten.
            </seg>
            <seg n="edeb2edc">
              De som ska ställas till svars är de som har makten, inte oppositionen.
              Det är ni som har haft makten i snart åtta år. Det är ni som har
              laborerat med våra barn. Det är er politik som har lett till att
              Sverige blir sämst i klassen internationellt, inte några andra
              partiers politik, Jan Björklund.
            </seg>
            <seg n="d2d8753a">
              Nu är det dags att erkänna haveriet för Alliansens skolpolitik.
              Ni borde inse att den väg som ni har slagit in på leder fel.
            </seg>
            <seg n="71ff8bb6">
              Vad behöver göras? Jo, satsa på barnen i de tidigare åldrarna.
              Det har ni vägrat att göra. Satsa på lärarna på ett tidigt stadium.
              Vi har sagt i fem sex år att vi ska satsa på lärarna.
            </seg>
            <seg n="fa98d071">
              För bara ett och ett halvt år sedan vägrade din statsminister
              att gå med på löneökningar för lärarna. Han sade: Det är inte
              vårt ansvar. Det är arbetsmarknadens parters ansvar.
            </seg>
            <seg n="3a1b748b">
              Ett halvår senare började ni till följd av trycket från många
              olika intressenter att vika er när det gäller karriärreformen
              som vi välkomnar. Men det var vi som här tog upp frågan och ni
              som vägrade.
            </seg>
            <seg n="c502d194">
              Ni har ökat administrationen för lärarna, och det skulle ni inte
              göra. Det är först på senare år som ni har börjat komma med reformer
              för att minska administrationen, som vi välkomnar.
            </seg>
            <seg n="fb14dc42">
              Förbättra villkoren för Sveriges lärare! Förbättra villkoren
              för våra elever genom satsningar i tidig ålder! Ge våra lärare
              mer inflytande över skolan och mer inflytande för att hjälpa och
              stödja de elever som behöver stöd i tidig ålder!
            </seg>
          </u>
          <note type="speaker" n="df3aab5e">
            Anf. 6 Utbildningsminister JAN BJÖRKLUND (FP):
          </note>
          <u who="Q911372" xml:id="i-0e9ddc1b7b4af6a6-2" n="5592830d">
            <seg n="fc98e6f1">
              Herr talman! Det blir skrattretande när Jabar Amin tar åt sig
              äran för karriärreformen. Det är Folkpartiets reform från början
              till slut, och vi lyckades så småningom övertyga resten av regeringen.
            </seg>
            <seg n="07ee29d8">
              Det beror ytterst på att kommunerna har misslyckats, Jabar Amin.
              Kommunaliseringen, som du och Miljöpartiet tycker är så viktig,
              har misslyckats. Det är därför staten måste gå in och ta över
              detta. Individualiserad lönesättning och högre lärarlöner är helt
              avgörande för att öka attraktionskraften i yrket. Oavsett hur
              kommunerna styrs har de misslyckats, även borgerliga kommuner.
              Kommunerna klarar inte av detta ansvar, och det är därför staten
              går in med en fullständigt unik åtgärd och finansierar höjda lärarlöner
              på detta sätt.
            </seg>
            <seg n="4de4a428">
              Jag är glad att det till sist kröp ur Stefan Löfven att reformen
              blir kvar om det blir en rödgrön regering. Han var tveksam under
              lång tid, men jag är glad att han sade så. Det betyder att denna
              del kommer att vara kvar oavsett hur valet går.
            </seg>
            <seg n="75b21e72">
              Jabar Amin håller ett förstamajtal. Man kan inte tro att han
              har lämnat Socialdemokraterna, för det är bara retorik och skäll.
              Men vad som skulle vara det egna alternativet är mycket svårbegripligt.
            </seg>
            <seg n="7619b9d5">
              Sverige satsar varje år 220 miljarder på skolväsendet. Vi ligger
              bland de främsta i OECD, inte när det gäller resultat men när
              det gäller hur mycket vi satsar. Trots det ligger vi bland de
              sämsta avseende resultat. Det måste alltså vara något mer än mer
              pengar som är lösningen, Jabar Amin.
            </seg>
            <seg n="412864f0">
              Det finns delar i skolan som behöver mer pengar; det är ingen
              tvekan om det. Men säger man att det generellt är resursbrist
              när vi ligger bland de högsta i OECD när det gäller resurser men
              bland de lägsta när det gäller resultat har man inte gjort analysen
              ordentligt. Det är andra saker som krävs.
            </seg>
            <seg n="02e94aff">
              PISA-resultatet är tydligt. De länder som ligger högst i PISA
              har tidiga betyg och studiedisciplin. Det är ord som Jabar Amins
              parti avskyr men får svälja, för dessa länder har tidiga betyg,
              studiedisciplin, noggranna kunskapskontroller och högre status
              på läraryrket.
            </seg>
            <seg n="bd2dd239">
              Alla länder som ligger tio-i-topp har större klasser än Sverige
              och lägre personaltäthet. Jag tror ändå att vi ska satsa på det.
              I Sverige ökar vi nu personaltätheten. Vi har högre lärartäthet
              av utbildade lärare i dag än vi hade när Jabar Amins parti var
              med och styrde. Så låter det inte här, Jabar Amin.
            </seg>
            <seg n="528beba0">
              Vi har högre täthet av skolsköterskor, kuratorer och stödpersonal
              än vad det var 2006. Denna personaltäthet har ökat under våra
              år i ledningen.
            </seg>
            <seg n="29cff972">
              Det vi har gjort räcker dock inte. Trots att vi har det mest
              intensiva reformtempot i Europa i skolväsendet och som Sverige
              haft på över hundra år kommer det att behövas mer.
            </seg>
            <seg n="72597c03">
              Jag redovisar mina alternativ, men Jabar Amin har inget alternativ
              utöver att skälla. De reformer vi har gjort har ni röstat nej
              till allihop. Ska ni avskaffa betygen om ni får bestämma, Jabar
              Amin? Det vore ett intressant besked. Ni är så mycket emot betyg.
              I ert program från 2006 stod det att betygen skulle avskaffas.
              Tänker ni göra det om ni kommer till makten i höst? Varför, när
              alla länder som har bra resultat har mycket betyg? Varför är ni
              emot betyg?
            </seg>
          </u>
          <note type="speaker" n="ceab2c9e">
            Anf. 7 JABAR AMIN (MP):
          </note>
          <u who="Q5548875" xml:id="i-48a4a45398877d69-1" n="3c108ab0">
            <seg n="5317bd00">
              Herr talman! Nu är det du som ska ställas till svars, utbildningsministern,
              inte jag. Det är din politik som har lett Sverige fel. Det är
              du som har regerat i snart åtta år. Det är resultatet av din politik
              som vi ser och som vi diskuterar. Det är därför vi är här.
            </seg>
            <seg n="2ee5ca72">
              Det vi ser av er politik är sjunkande resultat, minskad likvärdighet,
              ökad segregation och ökad utslagning. Sedan du kom till makten
              har över 70 000 grundskoleelever lämnat skolan utan gymnasiebehörighet.
              Det är 70 000 misslyckanden för din politik. Det är det vi ska
              diskutera här och inget annat, Jan Björklund. Det vi diskuterar
              är Alliansens havererade skolpolitik.
            </seg>
            <seg n="edb575ca">
              Jag vill att vi diskuterar hur vi ska vända utvecklingen. Hur
              ska vi få kunskapen att öka? Hur ska vi få likvärdigheten att
              öka? Hur ska vi få segregationen att minska? Hur ska vi få utslagningen
              att minska?
            </seg>
            <seg n="93a59918">
              Din politik har lett fel, Jan Björklund, och det borde du vid
              vägs ände erkänna. Vi har ju facit framför oss. Skyll inte på
              andra och försök ta sidospår om kommunalisering och förstatligande
              som i denna debatt. Du har inget stöd för det i Alliansen. Du
              är inte här som representant för Folkpartiet; du är här som en
              del av regeringen. Regeringen har inget förslag om förstatligande
              av skolan. Det är inte den frågan vi ska diskutera här utan vad
              ni har för politik.
            </seg>
          </u>
          <note type="speaker" n="21454b03">
            Anf. 8 Utbildningsminister JAN BJÖRKLUND (FP):
          </note>
          <u who="Q911372" xml:id="i-0e9ddc1b7b4af6a6-3" n="5592830d">
            <seg n="45da538d">
              Herr talman! Det är mycket vi inte får diskutera för Jabar Amin.
              Vi får till exempel inte diskutera Miljöpartiets utbildningspolitik.
              Okej, det är rätt enkelt, för det finns ingen.
            </seg>
            <seg n="92d2e0f3">
              Vi får inte diskutera statligt kontra kommunalt. Då blir det
              jättejobbigt för er eftersom lärarna vill förstatliga skolan.
            </seg>
            <seg n="ec392edf">
              Vi får inte heller diskutera det som har hänt i svensk skola,
              för då har Miljöpartiet ansvar.
            </seg>
            <seg n="127033d3">
              Det är som sagt mycket vi inte får prata om för Jabar Amin.
            </seg>
            <seg n="1487c63e">
              Ska vi kunna ta rätt väg för framtiden måste vi fundera lite
              över vad som har gått fel. Det är ett intellektuellt förhållningssätt.
              Det är så forskningen jobbar. Det är därför OECD i sin granskning
              av Sverige pekar på ett antal faktorer: Sverige har dålig studiedisciplin
              och är ett av de länder som ger betyg senast. Sverige är ett av
              de länder som under lång tid har saknat karriärsystem för lärare
              som uppmuntrar ambitiösa och duktiga lärare. Det inför vi nu.
              OECD:s slutsatser är i mycket ett kvitto på att de reformer vi
              gör är rätt.
            </seg>
            <seg n="b0564095">
              Vi behöver dock gå längre och göra mer. Om några veckor kommer
              en stor utvärdering av kommunaliseringen, som en av Sveriges främsta
              statsvetarprofessorer har jobbat med i flera år. Jag vet inte
              vad han landar i, men vi får se om Miljöpartiet orkar hantera
              slutsatserna. Det är forskningsbaserad utbildningspolitik att
              ta del av detta.
            </seg>
            <seg n="934cae71">
              En av Sveriges främsta skolexperter, professor Per Thullberg,
              har gjort en analys av de reformer som vi gör. Hans svar är att
              Sverige är på rätt väg men att det behövs mer i denna riktning.
              Man ska inte byta tillbaka till den gamla flummiga riktningen,
              som är alternativet.
            </seg>
            <seg n="5612454a">
              Jag förstår att Jabar Amin inte vill diskutera det förflutna.
              Jag förstår att Jabar Amin inte vill diskutera Miljöpartiets alternativ,
              för det blir så jobbigt.
            </seg>
            <seg n="e1af4fe5">
              Jag berättar vad vi vill göra i framtiden, och jag har berättat
              om flera reformer som bör göras utöver dem vi redan gjort.
            </seg>
            <seg n="64cf492c">
              Berätta, Jabar Amin! Ska ni ta bort betygen? Ska ni ha kvar kommunaliseringen,
              som är så lyckad enligt er? Ska ni släppa på studiedisciplinen
              igen? Ska sexåringarna inte få gå i skolan? Ska ni undanhålla
              dem kunskap? Är det ert alternativ? Berätta lite om ert alternativ.
            </seg>
            <seg n="27e651e2">
              Om vi ska diskutera hur vi ska lösa problemen antar jag att också
              ni har någon lösning.
            </seg>
            <seg n="7645b061">
              (TALMANNEN: Jag betraktar frågorna som retoriska som inte ger
              rätt till ytterligare inlägg.)
            </seg>
          </u>
          <note n="6b6fd7c3">
            Överläggningen var härmed avslutad.
          </note>
          <note n="5df7b8c0">
            6 § Svar på interpellation 2013/14:203 om en gymnasieskola som
            ökar klasskillnader och intolerans
          </note>
          <note type="speaker" n="f89ab640">
            Anf. 9 Utbildningsminister JAN BJÖRKLUND (FP):
          </note>
          <u who="Q911372" xml:id="i-0e9ddc1b7b4af6a6-4" n="5592830d">
            <seg n="ecf05213">
              Herr talman! Louise Malmström har frågat mig om jag är beredd
              att förändra dagens gymnasieskola så att den mer likvärdigt rustar
              elever på samtliga program för framtidens arbetsliv och liv som
              demokratiska samhällsmedborgare.
            </seg>
            <seg n="9efa2585">
              Låt mig först påminna om att skolans uppdrag att förbereda alla
              elever för ett liv som demokratiska samhällsmedborgare i hög grad
              vilar på grundskolan, den skolform som omfattar alla genom skolplikten.
              Utbildningen inom skolväsendet ska bland annat förmedla och förankra
              respekt för de mänskliga rättigheterna och grundläggande demokratiska
              värderingar, vilket framgår av skollagen.
            </seg>
            <seg n="d83fa0a4">
              I läroplanen för gymnasieskolan anges att skolan aktivt och medvetet
              ska påverka och stimulera eleverna att omfatta vårt samhälles
              gemensamma värderingar och låta dessa komma till uttryck i praktisk
              vardaglig handling. Att rusta elever till demokratiska samhällsmedborgare
              är alltså ett uppdrag för hela gymnasieskolan och inte något som
              enbart ska ske genom utbildning i de gymnasiegemensamma ämnena.
            </seg>
            <seg n="e7e654fb">
              Det finns inte heller någon motsättning mellan att eleven ska
              bli bättre förberedd för arbetslivet och samtidigt kunna bli ytterligare
              rustad för att bli en demokratisk och ansvarstagande medborgare.
            </seg>
            <seg n="194b1415">
              En av grundprinciperna i riksdagens beslut att reformera gymnasieskolan
              är att elever på yrkesprogram ska bli bättre förberedda för arbetslivet
              och att elever på högskoleförberedande program ska bli bättre
              förberedda för högre studier. Därför är omfattningen av de gymnasiegemensamma
              ämnena mindre på yrkesprogrammen än på de högskoleförberedande
              programmen.
            </seg>
            <seg n="20859be8">
              Det yrkesspecifika kräver mer utrymme i yrkesprogrammen för att
              eleverna ska vara anställbara direkt efter gymnasieskolan och
              för att ge förutsättningar för eget företagande eller en grund
              för fortsatta studier inom till exempel yrkeshögskolan.
            </seg>
            <seg n="22deb6e1">
              När det gäller grundläggande högskolebehörighet bör det också
              noteras att elever på yrkesprogram alltid har rätt att läsa de
              aktuella kurserna under sin tid i gymnasieskolan eller därefter.
              Flera av yrkesprogrammen kan dessutom ge särskild behörighet till
              vissa högskoleutbildningar.
            </seg>
            <seg n="70f90553">
              Grundprinciperna för 2011 års gymnasiereform ligger därför fast.
            </seg>
          </u>
          <note type="speaker" n="72ff95b4">
            Anf. 10 LOUISE MALMSTRÖM (S):
          </note>
          <u who="Q3373032" xml:id="i-568b1f4b3bb255ba-0" n="f379b14b">
            <seg n="2595eef5">
              Herr talman! Jag vill vara artig och tacka utbildningsministern
              för svaret på min interpellation. Jag finner det dock något märkligt.
              Om det vore så att det man lärde sig i grundskolan täckte behoven
              för att kunna leva ett gott liv som en öppen, fördomsfri och aktiv
              samhällsmedborgare skulle varken yrkeselever eller elever på studieförberedande
              program behöva mer av den varan.
            </seg>
            <seg n="6908e77b">
              Det jag fokuserar på i min interpellation är skillnaderna i innehåll
              på de olika programmen. Det gör jag för att jag tycker att kritiken
              mot den nya gymnasieskolan ganska ensidigt har handlat om att
              den skapar återvändsgränder för fortsatta studier. Det är en helt
              riktig kritik, men synen på vissa elever som mindre förmögna att
              förstå samhälleliga sammanhang och helheter är egentligen allvarligare.
            </seg>
            <seg n="f2623297">
              Utbildningsministern säger att det inte finns någon motsättning
              mellan att bli förberedd för arbetslivet och att bli en demokratisk
              samhällsmedborgare. Det är just det som är min poäng. I verkligheten
              efterfrågar arbetsgivare tvärtom breda och generella kunskaper
              i dag på ett vis som gör att den konflikten aldrig har varit mindre.
            </seg>
            <seg n="c296a779">
              Allt oftare möter man näringslivsrepresentanter och tänker att
              de borde stå där när yrkeseleverna tar studentexamen och suga
              upp dem med dammsugare. Men de svarar: Nej, det spelar faktiskt
              inte så stor roll vilket gymnasieprogram man har gått, bara man
              har slutfört det. En del säger till och med att de föredrar att
              anställa yrkeselever som har gått studieförberedande program.
              De säger att dessa elever ofta har lättare att lära nytt och omsätta
              sina kunskaper i nya sammanhang och att det ändå är internutbildning
              som gäller när man väl får en anställning. Det är bara i Björklunds
              gymnasieskola som denna konflikt är större än någonsin.
            </seg>
            <seg n="b11a7ebc">
              Jag har funderat på vad det egentligen är – konkret – som yrkeseleverna
              inte behöver i Björklunds gymnasieskola. Om man lägger kursplanerna
              i till exempel samhällskunskap bredvid varandra kan man läsa att
              yrkeselever ska lära sig privatekonomi, hushållets inkomster och
              utgifter samt konsumenträtt, medan elever på studieförberedande
              program dessutom ska förstå ekonomiska strukturer och flöden,
              tillväxt och företagande.
            </seg>
            <seg n="4b9fffda">
              Elever på yrkesprogram ska förstå demokrati och politiska system
              på olika nivåer, men elever på studieförberedande program ska
              dessutom få insikt i politiska ideologier och hur dessa är kopplade
              till olika välfärdsteorier.
            </seg>
            <seg n="ff4e4547">
              Därtill talar man om att man ska arbeta med infärgning när det
              gäller yrkeselevernas gymnasieförberedande ämnen. Kort sagt blir
              yrkeselevernas kunskaper smalare, kopplade till ett yrkesområde
              och inte lika lätta att överföra från ett sammanhang till ett
              annat. Elever på studieförberedande program får däremot större
              möjlighet att delta i arbetslivet och förstå sin egen roll i samhället.
            </seg>
            <seg n="056a313d">
              Samtidigt vet vi, herr talman, vilka som söker de yrkesinriktade
              utbildningarna. Dagens gymnasieskola reproducerar inte bara klassmönster
              utan fördjupar dem. Manar inte det till eftertanke, Jan Björklund?
            </seg>
          </u>
          <note type="speaker" n="2d4ca8f0">
            Anf. 11 ROGER HADDAD (FP):
          </note>
          <u who="Q5781437" xml:id="i-775d7f57b8bedbad-0" n="a295f9d8">
            <seg n="53622c9d">
              Herr talman! Jag förstår inte riktigt syftet med Louise Malmströms
              interpellation om gymnasieskolans yrkesprogram.
            </seg>
            <seg n="74a1418b">
              Jag blir lite provocerad när Malmström påstår att vi, genom vår
              gymnasiereform, anser att elever på yrkesprogram är mindre förmögna
              att lära sig praktiska eller teoretiska ämnen. Är det denna syn
              Louise Malmström har när man lägger om eller har synpunkter på
              den viktiga gymnasiepolitiken?
            </seg>
            <seg n="17e52cbd">
              Herr talman! Det låter också som att Folkpartiet och alliansregeringen
              har sänkt kraven för att komma in på yrkesprogram. Låt mig då
              avslöja att det är precis tvärtom. När Louise Malmströms parti
              hade regeringsmakten räckte det att ha matematik, svenska och
              engelska för att vara formellt behörig till de nationella programmen
              i gymnasiet. I och med 2011 års gymnasiereform, som statsrådet
              nämnde, har vi infört sju ämnen som minimikrav för att komma in
              på yrkesprogrammen.
            </seg>
            <seg n="13a42fe4">
              Att rusta demokratiska samhällsmedborgare är i huvudsak grundskolans
              uppdrag, och detta ska förstärkas genom gymnasieskolan.
            </seg>
            <seg n="aecbebee">
              I gymnasieskolan och de nya yrkesprogrammen är det viktigt att
              titta på varför vi gjorde om gymnasiereformen. Det var dålig genomströmning,
              dåliga förkunskaper och avhopp. Man gick i fyra eller fem år i
              stället för tre och fick ändå inte något slutbetyg, herr talman.
              Det är detta som skapar utanförskap. Eleverna går rakt ut i ungdomsarbetslöshet,
              och det skapar ett utanförskap som är mycket allvarligare jämfört
              med påståendet att bara för att man går på yrkesprogram blir man
              sämre rustad för att vara en demokratisk medborgare.
            </seg>
            <seg n="e86fd174">
              Louise Malmström och Socialdemokraterna har inga förslag för
              de ungdomar som kommer till gymnasiet utan behörighet. Det är
              det första. Det andra är att fyra av tio – 40 procent – av dem
              som gick i era yrkesprogram i ert koncept aldrig fick något slutbetyg.
              Det blundar ni totalt för fortfarande, trots att vi debatterar
              gymnasieskolan intensivt.
            </seg>
            <seg n="b1d18fd2">
              Om man går ned på kommun-, skol- och programnivå kan man hitta
              yrkesprogram där 50 eller 60 procent av eleverna inte får slutbetyg.
              Det är ett gigantiskt misslyckande för er gymnasiepolitik.
            </seg>
            <seg n="03f3d7ea">
              Vi har lagt om det så att eleverna får tydligare krav på sig,
              en mer anpassad gymnasieutbildning med koppling till arbetsliv
              och branscher samt en rejäl chans att inte bara komma in på ett
              yrkesprogram utan också lämna det med ett slutbetyg och en studentmössa
              som inte bara är en mössa utan som står för någonting.
            </seg>
          </u>
          <note type="speaker" n="d2fe850a">
            Anf. 12 Utbildningsminister JAN BJÖRKLUND (FP):
          </note>
          <u who="Q911372" xml:id="i-0e9ddc1b7b4af6a6-5" n="5592830d">
            <seg n="7b649c9b">
              Herr talman! En tredjedel är en siffra jag tycker att man ska
              komma ihåg. En tredjedel av ungdomarna har slagits ut från gymnasieskolan
              varje år de senaste 20 åren – en tredjedel.
            </seg>
            <seg n="f1d18ffa">
              Louise Malmström säger att vi har en gymnasieskola som reproducerar
              klasskillnader. Jag håller med om det. Den största klasskillnaden
              är mellan dem som fullföljer gymnasieskolan och dem som inte gör
              det. Men ni talar aldrig om den tredjedel som hoppar av. Ni har
              nämligen ingen annan lösning än att säga att de också måste bli
              akademiker. Det är svaret på allting.
            </seg>
            <seg n="7e3bcd4a">
              Louise Malmströms andemening är att yrkesprogrammen ska bli mer
              akademiska och teoretiska. Det är själva syftet med Louise Malmströms
              interpellation.
            </seg>
            <seg n="21b5d830">
              Tror Louise Malmström att dessa elevers fullföljande av gymnasiet
              kommer att öka? Tänk om det vore så enkelt att vi kunde lagstifta
              om att alla ska bli akademiker, att alla grejar detta per automatik
              och att det sedan fungerar så. Men tänk, det gör det inte. För
              att ta studentexamen krävs motivation, höga ambitioner och hårt
              arbete, i alla fall i den gymnasieskola jag vill se.
            </seg>
            <seg n="5e8617f0">
              Vi måste inse att om vi ställer kravet att alla ska klara detta
              kommer många att slås ut. Det var precis detta som hände i den
              socialdemokratiska gymnasieskolan. Det är därför vi gör om den.
            </seg>
            <seg n="3967db23">
              Louise Malmström säger att den borgerliga gymnasieskolan reproducerar
              klasskillnader. Ursäkta mig, men den första årskullen går ut Alliansens
              gymnasieskola i juni i år. Alla som gått ut hittills har gått
              i den socialdemokratiska gymnasieskolan. Den reproducerar klasskillnader.
              Jag håller med om det. Det har den gjort i 20 år.
            </seg>
            <seg n="fa2c807d">
              Jag är rätt övertygad om att vår gymnasiereform inte kommer att
              räcka för att lösa problemen. Vi kommer att behöva göra fler insatser.
              Men att ha som övergripande målsättning att alla ska bli akademiker
              eller akademiskt behöriga är ett felskär. Inget annat land har
              den modellen. Det är intressant.
            </seg>
            <seg n="207d2055">
              Jag hörde Magdalena Andersson och i partiledardebatten även Mikael
              Damberg. De talar nu lyriskt om den österrikiska modellen. Den
              modellen har låg ungdomsarbetslöshet. Då säger Magdalena Andersson
              att det beror på utbildningssystemet. Ja, intressant, bra sagt
              av Magdalena Andersson! Tänk, jag tror också det. De har omfattande
              lärlingsutbildningar ute på arbetsplatserna, och de har inte kommit
              på tanken att ställa kravet att alla ska bli akademiskt behöriga.
              Säger man det så skrattar de. Jag tycker inte att man behöver
              skratta åt det, men det är inte realistiskt – det är problemet.
            </seg>
            <seg n="8e10226f">
              Ni har slagit ut tiotusentals ungdomar i varje årskull med er
              gymnasiepolitik – det är vad det handlar om. En tredjedel har
              slagits ut. Det är det problemet vi måste attackera. Men vi löser
              inte det problemet genom att ytterligare höja kravet till att
              gälla alla, vilket Socialdemokraterna nu verkar föreslå. Gymnasiet
              ska bli obligatoriskt, har ni sagt, och dessutom ska alla utbildningar
              ha akademisk behörighet som slutmål.
            </seg>
            <seg n="962f0b34">
              Ni kommer att öka utslagningen av ungdomar katastrofalt, och
              det är det som reproducerar klasskillnader, Louise Malmström.
            </seg>
          </u>
          <note type="speaker" n="9c2dd583">
            Anf. 13 LOUISE MALMSTRÖM (S):
          </note>
          <u who="Q3373032" xml:id="i-568b1f4b3bb255ba-1" n="f379b14b">
            <seg n="f33c7766">
              Herr talman! Utbildningsministern kan höja behörighetskraven
              till gymnasiet eller sänka kraven i gymnasieskolan till nästan
              ingenting så att vem som helst kan klara av den helt utan ansträngning.
              Men det är i så fall bara en bluff. De blir ju varken anställbara
              eller får möjlighet att leva ett gott liv, om man gör så.
            </seg>
            <seg n="5d31fbc4">
              Även om varken Roger Haddad eller Jan Björklund verkar vara orolig
              måste jag få säga att jag är det. Det är inte därför att vi har
              för få akademiker, för det är jag inte särskilt orolig för. Att
              det är för få som har möjlighet att läsa vidare kan man vara orolig
              för. Jag är faktiskt allvarligt orolig för att vi har för få som
              blir skickliga yrkesarbetare i framtiden.
            </seg>
            <seg n="dc2f2226">
              Intresset för gymnasieskolans yrkesutbildningar och lärlingsutbildningar
              har minskat drastiskt sedan Gy 2011 infördes. Skolan generellt
              blir alltmer en skola i segregation. Vilka dina föräldrar är spelar
              större och större roll för hur det ska gå för dig i skolan och
              senare i arbetslivet, detta trots att vi vet att begåvning inte
              är något statiskt och medfött, utan att det är stimulans, motivation
              och höga förväntningar som styr i stor utsträckning.
            </seg>
            <seg n="e5d3ebbf">
              Vilka förväntningar tycker Jan Björklund att vi skickar till
              den krympande skara som i dag ändå väljer yrkesprogram, om inte
              att vi har lägre förväntningar på dem? De behöver klara sin privatekonomi,
              men de behöver inte förstå samhällsekonomi eller lönebildning.
              De behöver förstå politiska system, men de behöver inte förstå
              ideologier och kunna koppla dem till välfärden.
            </seg>
            <seg n="d5b5943d">
              Till detta kan vi lägga vår kunskap om att främlingsfientlighet
              och intolerans växer mest bland elever på yrkesprogrammen. Även
              det är såklart kopplat till bristande kunskaper och brist på helhetssyn
              och sammanhang. Eller hur skulle du tolka det, Jan Björklund?
            </seg>
          </u>
          <note type="speaker" n="f8e2e4a9">
            Anf. 14 ROGER HADDAD (FP):
          </note>
          <u who="Q5781437" xml:id="i-775d7f57b8bedbad-1" n="a295f9d8">
            <seg n="c614e6ee">
              Herr talman! Jag vill ge Louise Malmström rätt på en punkt, och
              det gäller sista meningen i anförandet om ökat uttryck för främlingsfientliga
              åsikter just inom yrkesprogrammen. Det har jag själv uppmärksammat
              ett antal gånger. Problemet är att det var så också i den gamla
              gymnasieskolan, Louise Malmström.
            </seg>
            <seg n="eaca3623">
              Det är fel att ge en bild av att vi sänker kraven, för vi har
              höjt kraven för att komma in på gymnasieskolans yrkesprogram.
              Det är fel att ge en bild av att vi inte tycker att det är viktigt
              att man kommer i tid och deltar i undervisningen. Det är precis
              det som är hela syftet med vår skolpolitik. Men ni säger att det
              är kepspolitik när vi säger att det är viktigt att komma i tid
              och att det är viktigt med ordning och arbetsro. Men det är precis
              det som branschen säger är extra viktigt, speciellt på de här
              utbildningarna. Det är också en anledning till – för vi har ännu
              inte vänt utvecklingen – att branschen startar egna yrkesskolor.
              Man är inte riktigt nöjd med vad gymnasieskolan levererar.
            </seg>
            <seg n="ad541d64">
              Herr talman! För en vecka sedan kom en rapport från Skolinspektionen,
              som hade studerat 63 skolor som bedriver lärlingsutbildning. Man
              var mycket kritisk till undervisningens kvalitet och utbildningen.
              Det gällde inte i första hand den praktiska delen, utan det var
              den teoretiska delen som man hade synpunkter på. Dels fick eleverna
              ingen bra utbildning innehållsmässigt, dels levererades inte alla
              undervisningstimmar som eleverna på yrkesprogrammen hade, och
              dessutom var det problem med sena ankomster och skolk.
            </seg>
            <seg n="ac26f26a">
              Det är problemet. Det är det som borde vara utmaningen. Skulle
              vi få dit dem och motivera dem skulle de få en bra utbildning
              och inte bara bli demokratiska medborgare utan också få med sig
              ett slutbetyg.
            </seg>
            <seg n="3bc4edb2">
              Allt detta jobbar vi med, men så var det inte när Louise Malmströms
              regering hade ansvaret.
            </seg>
          </u>
          <note type="speaker" n="9383563c">
            Anf. 15 Utbildningsminister JAN BJÖRKLUND (FP):
          </note>
          <u who="Q911372" xml:id="i-0e9ddc1b7b4af6a6-6" n="5592830d">
            <seg n="8ce27207">
              Herr talman! Den sista diskussionen om att Alliansens gymnasieskola
              producerar mer rasism eller vad det var Louise Malmström sade,
              det var så lågt att jag inte vet hur jag ska förhålla mig till
              det. Allvarligt talat: De första eleverna har inte ens gått ut
              den nya gymnasieskolan, utan de går ut i vår. Att det är vår gymnasiereform
              som gör att fler blir främlingsfientliga är en så absurd anklagelse
              att jag avstår från att diskutera den vidare.
            </seg>
            <seg n="aef8eb18">
              Louise Malmström säger: Om man inte låter alla bli högskolebehöriga
              kommer anställbarheten att minska. Hur förklarar ni då Österrike,
              Louise Malmström? De ställer inte alls krav på att alla ska bli
              högskolebehöriga, utan tvärtom är det ett otroligt fokus på yrkeskunskaper
              och yrkesutbildningar, och det är lärlingsutbildningar ute på
              företagen. De har Europas lägsta ungdomsarbetslöshet. Magdalena
              Andersson åker dit och studerar hur de gör. De kräver inte högskolebehörighet.
              Och de blir anställda! Är det inte märkligt? Det borde inte funka
              så, eller hur? Det är konstigt, men det funkar. Det är här det
              inte funkar, när man har ställt krav på att alla ska bli högskolebehöriga.
              Det är då man skapar utslagning.
            </seg>
            <seg n="5ef32587">
              Det är riktigt att det nya teknikprogrammet har blivit en veritabel
              succé, ett fyraårigt tekniskt program som vi återinförde sedan
              Göran Persson avskaffade det. När vi nu har infört det nya teknikprogrammet
              har det blivit en succé, och då drar det elever från yrkestekniska
              program. Det innebär statistiskt att yrkesprogrammen minskar.
            </seg>
            <seg n="79fb06d1">
              Det är inget problem för industrin – tvärtom. Går många av ungdomarna
              fyraårigt tekniskt program är det ännu bättre för industrin, så
              det är inget problem. Men skulle vi kräva att alla ska gå fyraårigt
              tekniskt program skulle avhoppen öka.
            </seg>
            <seg n="044f6364">
              Det är det man måste förstå. Ungdomar är olika och låter sig
              inte strömlinjeformas i samma gjutjärn, utan de är olika. En del
              är mycket studieambitiösa och studiehungriga. Andra är mycket
              skoltrötta. En del har stor förmåga att lära sig snabbt, och andra
              har det inte.
            </seg>
            <seg n="d2a167d3">
              Om man utformar gymnasiet så att alla ska gå mot högskolebehörighet
              kommer man att få stora avhopp, och det är det Sverige har fått.
              Österrike gör det inte, och de har Europas lägsta ungdomsarbetslöshet,
              Louise Malmström. Det är det vi bör lära oss av.
            </seg>
            <seg n="28a84013">
              Louise Malmström läser upp några avsnitt ur kursplaner. Men jag
              förstår inte vad slutsatsen är. Ska slutsatsen vara att elever
              som går på yrkesprogram ska ha samma kursmål i de teoretiska ämnena
              som elever som går på högskoleförberedande teoretiska program?
              Hur ska det gå? Då måste hela schemat vara teoretiska ämnen också
              på yrkesprogram, och då blir det inga yrkeskunskaper alls. Hela
              idén med att ha yrkesprogram är att det ska finnas ett utrymme
              för att lära sig yrkeskunskaper för olika branscher.
            </seg>
            <seg n="aab3729b">
              Louise Malmström får väl redovisa hur det ska gå ihop, om Socialdemokraterna
              vinner valet. Ni måste dra ned kraftigt på yrkeskunskaperna om
              ni ska fylla yrkesprogrammen med teoretiska ämnen. Vad är det
              för yrkeskunskaper som är överflödiga och ska tas bort, och vilka
              branscher kräver att man ska minska yrkeskunskaperna? Jag har
              inte hört en enda som kräver det. De tycker att eleverna har för
              dåliga yrkeskunskaper när de kommer ut. Det är den reaktion som
              vi får.
            </seg>
            <seg n="267a7753">
              Det är därför Magdalena Andersson har så rätt på denna punkt.
              Lär av Österrike! säger hon. Just det, gör det! De har lärlingssystem.
              De har Europas lägsta ungdomsarbetslöshet. De har inte en tanke
              på att kräva att alla på gymnasieskolan ska bli högskolebehöriga.
              De ser att ungdomar är olika och att arbetsmarknaden har olika
              krav för olika sektorer.
            </seg>
          </u>
          <note type="speaker" n="29a1c99e">
            Anf. 16 LOUISE MALMSTRÖM (S):
          </note>
          <u who="Q3373032" xml:id="i-568b1f4b3bb255ba-2" n="f379b14b">
            <seg n="00d412d9">
              Herr talman! Jag började debatten med att säga att jag är lite
              trött på att det alltid handlar om högskolebehörigheten, för den
              här debatten handlar inte alls om det. Debatten handlar om skillnaden
              när det gäller vad man får med sig. Ska man kunna fatta beslut
              när man ska delta i allmänna val, till exempel, även om man har
              gått ett yrkesprogram? Ska man kunna arbeta fackligt? Jag tycker
              att det är viktigt.
            </seg>
            <seg n="3276614a">
              Det är intressant att Roger Haddad nämner att branschen startar
              egna yrkesskolor. Jag har besökt flera sådana. Vet du vad som
              ofta är deras framgångsrecept? Det är att de ger yrkeseleverna
              mer teori och de teoretiska eleverna mer praktik.
            </seg>
            <seg n="8c4f5799">
              Utbildningsministern gick till val på att uppvärdera yrkesutbildningarna.
              Det tycker jag var en god ambition. Det behövs. Man kan aldrig
              prata om dåtid och hur det var på 80- eller 90-talet, utan det
              är alltid bara framåt som gäller. Men alla steg som utbildningsministern
              har tagit hittills har ju gått i helt motsatt riktning. Enligt
              utbildningsministern är receptet för uppvärdering att ge yrkeseleverna
              lägre kunskaper och yrkeslärarna hälften så lång utbildning –
              och inte behöver de någon legitimation heller.
            </seg>
            <seg n="d9490db6">
              Det är en nedvärdering – ingen uppvärdering. Det är det dagens
              unga genomskådar, och det är därför man flyr yrkesutbildningarna.
            </seg>
            <seg n="6e71c5e5">
              Jag tror på en riktig uppvärdering av yrkesutbildningarna, så
              att de anpassas efter kraven på dagens och morgondagens arbetsmarknad
              och samhälle där man efterfrågar mer och aldrig mindre kunskap.
              På köpet får vi mer motiverade elever som kan göra klassresor,
              förstå sin roll i samhället och agera demokratiskt.
            </seg>
            <seg n="1eb205a4">
              Herr talman! Innerst inne tror jag att det är något som Jan Björklund
              också inser. Jag tror att han snart kommer att backa även på denna
              punkt och se över den misslyckade gymnasieskolan, om inte annat
              så för att begrava frågan och kritiken till efter valet.
            </seg>
          </u>
          <note type="speaker" n="b60297c0">
            Anf. 17 Utbildningsminister JAN BJÖRKLUND (FP):
          </note>
          <u who="Q911372" xml:id="i-0e9ddc1b7b4af6a6-7" n="5592830d">
            <seg n="038740c5">
              Herr talman! Jag tycker att Louise Malmström säger något som
              kräver en hel del reflexion också när det gäller hur ni ser på
              utbildning. Hon säger att vi har sänkt kunskapsnivåerna på yrkesprogrammen.
              Det intressanta är att det som Louise Malmström då värderar är
              bara teoretiska kunskaper. Vi har höjt kraven på yrkeskunskaper
              på yrkesprogrammen. Sedan kan man diskutera hur man jämför det.
              Då säger jag att det är samma kravnivå totalt sett på yrkesprogrammen
              i dag som förr. Men det är något lägre krav på teoretiska ämnen
              och högre krav på och mer tid för yrkesämnen. Detta ser inte Louise
              Malmström eftersom hon struntar i yrkesämnena. Att värdera yrkesprogram
              för Louise Malmström handlar om att akademisera dem så mycket
              som möjligt.
            </seg>
            <seg n="57fd3dd2">
              Hur kan Sveriges arbetarparti ha gått så fel när det gäller yrkesarbetarutbildning
              att alla ska bli akademiker? Hur kan man se det på det sättet?
              Det är det som är nedvärderingen.
            </seg>
            <seg n="d9985a4f">
              Jag medger att det är otroligt tungt att vända detta. Det handlar
              nämligen inte bara om skolreformer, utan det handlar om attityder
              i samhället. Det är bara akademisk utbildning som är värd någonting,
              och många föräldrar tycker inte att deras barn ska gå på yrkesutbildningar.
              Det är många föräldrar som har den uppfattningen. Alla ska gå
              på universitet och få en akademisk utbildning. Gör man inte det
              är det ett misslyckande. Det är många som ser det så.
            </seg>
            <seg n="659507c3">
              Men vi måste vända detta. Det måste vara fint att gå yrkesutbildningar.
              Ni har minsann inte bidragit till att vända detta eftersom ni
              hela tiden hackar på att yrkesutbildningarna är kass. Ni bidrar
              till detta med ert resonemang. Det är bara det akademiska som
              ska räknas. Vi måste ändra den attityden.
            </seg>
            <seg n="97d2b476">
              Vård- och omsorgsprogrammet är det program som har problem, tycker
              jag. Det beror inte på skolan, utan det beror på att vårdsektorn
              inte är tillräckligt attraktiv som arbetsgivare. Vård- och omsorgsprogrammet
              har haft problem i 20 år.
            </seg>
            <seg n="37ba6dfc">
              De övriga yrkesprogrammen är jag inte orolig för. Vi ser en överströmning
              från yrkestekniska program till fyraårig teknisk utbildning av
              de elever som är mycket studiemotiverade, och det är bra. Men
              det finns ingen anledning att ta några stora grepp för att förändra
              yrkesprogrammen mer än att vi behöver gå längre när det gäller
              lärlingssystem. Där borde vi lära av Österrike. Magdalena Andersson
              är inne på något viktigt. Jag väntar på att ni ska våga dra slutsatserna
              av det. Ni behöver inte vara rädda för yrkesutbildningar, kära
              gamla arbetarparti.
            </seg>
          </u>
          <note n="6b6fd7c3">
            Överläggningen var härmed avslutad.
          </note>
          <note n="0fedc274">
            7 § Svar på interpellationerna 2013/14:208, 209, 210, 211, 222
            och 223 om riskkapitalbolag i skola, vård och omsorg
          </note>
          <note type="speaker" n="a2c2e7bd">
            Anf. 18 Statsrådet PETER NORMAN (M):
          </note>
          <u who="unknown" xml:id="i-0e9ddc1b7b4af6a6-8" n="5745c2d0">
            <seg n="2782c057">
              Herr talman! Peter Persson har frågat socialministern om han
              avser att verka för att riskkapitalbolagen fasas ut från hälso-
              och sjukvården, äldreomsorgen och personlig assistans och, om
              inte, mot bakgrund av vilka fakta och argument dessa bör få göra
              vinster på sjuka, äldre och funktionshindrade samt bedriva handel
              med verksamheterna.
            </seg>
            <seg n="b9f04fdf">
              Peter Persson har även frågat finansministern om han avser att
              ta initiativ till åtgärder som minskar riskkapitalets engagemang
              inom skola, vård och omsorg och därmed riskkapitalets exploatering
              av skattemedel samt vilka långsiktigt uthålliga och kompetenta
              ägare utöver stat, kommun, kooperativ och ideella föreningar han
              ser inom skola, vård och omsorg.
            </seg>
            <seg n="74f36d89">
              Peter Persson har också frågat utbildningsministern om hur han
              avser att förhålla sig till riskkapitalets engagemang inom utbildningssektorn
              och om han avser att lägga fram förslag eller stödja förslag efter
              2014 som gör att riskkapitalbolagen som ägare helt försvinner
              inom grund- och gymnasieskolorna.
            </seg>
            <seg n="0e4ec349">
              Peter Persson har slutligen frågat näringsministern om hur hon
              avser att lägga om sin näringspolitik så att riskkapitalet avråds
              och avstår från engagemang i skattefinansierad vård, skola och
              omsorg. Peter Persson har vidare frågat hur hon avser att vägleda
              svenskt riskkapital bort från finansiell spekulation och uppköp
              eller försäljning av befintliga företag till produktiva investeringar
              i verkliga framtidsbranscher.
            </seg>
            <seg n="9a056e1f">
              Teres Lindberg har frågat socialministern om han avser att verka
              för att riskkapitalbolagen inte ska få äga skattefinansierade
              företag inom vård och omsorg och, om inte, mot bakgrund av vilka
              fakta och argument dessa företag bör få fortsätta äga skattefinansierade
              företag inom vård och omsorg.
            </seg>
            <seg n="3c0e78ed">
              Teres Lindberg har även frågat näringsministern om hon avser
              att verka för att riskkapitalbolagen inte ska få driva välfärdsföretag
              och, om inte, mot bakgrund av vilka fakta och argument dessa företag
              bör få fortsätta driva välfärdsföretag.
            </seg>
            <seg n="1a9a5840">
              Interpellationerna har överlämnats till mig. Jag besvarar dem
              i ett gemensamt svar.
            </seg>
            <seg n="ab326968">
              Målsättningen med regeringens politik är att vård, skola och
              omsorg ska hålla en god och hög kvalitet. För att nå detta mål
              krävs att det finns valfrihet och en mångfald av utförare att
              välja mellan. Valfriheten och mångfalden behöver dock kombineras
              med krav på kvalitet och uppföljning.
            </seg>
            <seg n="69783c3d">
              Ett flertal åtgärder har vidtagits i denna riktning. Som exempel
              kan nämnas den reform som genomförts när det gäller den statliga
              tillsynen av hälso- och sjukvården och socialtjänsten, överenskommelsen
              om en etisk plattform inom vård och omsorg och Skolinspektionens
              utökade sanktionsmöjligheter.
            </seg>
            <seg n="96adebd6">
              Eftersom välfärdssektorn finansieras av skattemedel och utför
              för samhället grundläggande tjänster är det av största vikt att
              de som äger och driver företag inom denna sektor har ett varaktigt
              engagemang.
            </seg>
            <seg n="041931f3">
              De senaste åren har ett antal händelser visat på att det finns
              vissa brister i detta hänseende. En betydande del av de större
              koncernerna inom välfärdssektorn ägs helt eller delvis av så kallade
              riskkapitalfonder. Typiskt för dessa är att de normalt investerar
              i en verksamhet med syfte att den ska växa i omfattning. I denna
              typ av finansiering av företag är det också ofta många aktörer
              involverade. Vanligtvis finns det en förväntan från den som investerat
              i en verksamhet att det satsade kapitalet ska ge en hög avkastning.
            </seg>
            <seg n="93db23c2">
              Regeringen tillsatte därför i december 2012 den så kallade ägarprövningsutredningen
              som ska lämna förslag på vilka krav som kan och bör ställas på
              dem som äger och driver företag inom välfärdssektorn.
            </seg>
            <seg n="fdb5dbc3">
              Syftet med utredningen är att säkra att de som äger och driver
              företag inom skola, vård och omsorg ska ha ett långsiktigt och
              seriöst engagemang och att verksamheten som bedrivs håller hög
              kvalitet.
            </seg>
            <seg n="fefd93b1">
              I enlighet med den sexpartiöverenskommelse som träffades inom
              ramen för Friskolekommittén gav regeringen i veckan Ägarprövningsutredningen
              i uppdrag att utreda om det är rättsligt möjligt och lämpligt
              att kräva att ett aktiebolag som bedriver fristående skolverksamhet
              helt eller delvis ska ha till syfte att bedriva utbildning av
              god kvalitet för att få tillstånd att driva verksamheten. I uppdraget
              ingår även att utreda om det är rättsligt möjligt och lämpligt
              att införa kriterier för vad som ska betraktas som varaktigt ägande
              i friskolesektorn. Utredningen ska också bedöma om motsvarande
              kriterier ska gälla även för andra offentligt finansierade välfärdstjänster.
            </seg>
            <seg n="f3dfdae2">
              I tilläggsdirektivet till Ägarprövningsutredningen anges att
              om ett bolag i välfärdssektorn enbart är verksamt för att göra
              en kortsiktig vinst eller till exempel genom sin investeringspolicy
              är inriktat på att sälja inom en viss angiven tidsperiod kan det
              bli svårt att uppfylla kravet på varaktigt ägande. Förslagen får
              emellertid inte utformas på ett sådant sätt att de skulle kunna
              utesluta vissa ägarformer.
            </seg>
            <seg n="edff7919">
              Detta handlar inte om att minska mångfalden och att begränsa
              etableringsfriheten. Att slå undan fötterna för den valfrihet
              och de aktörer som i dag finns inom skola, sjukvård och omsorg
              vore ett allvarligt hot mot kvaliteten och tillgängligheten i
              skolan, sjukvården och omsorgen och ett dråpslag mot många människors
              sysselsättning. Utredningen ska därför inte begränsa möjligheten
              att bidra till välfärdens utveckling genom olika alternativ, däremot
              ska kravställandet på utförarna skärpas.
            </seg>
            <seg n="496ec585">
              Jag vill dock inte föregå utredningens bedömning utan avvaktar
              resultatet som ska presenteras i november 2014.
            </seg>
          </u>
          <note type="speaker" n="47ae2dc9">
            Anf. 19 PETER PERSSON (S):
          </note>
          <u who="Q6043655" xml:id="i-6a7b28813eb11cc1-0" n="de47517b">
            <seg n="6fc3a0fd">
              Herr talman! Tack för svaret, statsrådet Norman, i stunden varande
              tre partiledare och en finansminister, ty jag hade ställt fyra
              interpellationer. Det var om riskkapital inom utbildningssektorn
              till Björklund, om skola, vård och omsorg till finansministern,
              om riskkapital inom hälso- och sjukvården till socialministern
              och mer allmänt om riskkapital i välfärden till näringsministern.
            </seg>
            <seg n="e4411c3e">
              Bakgrunden till mina interpellationer är naturligtvis den nyliberala
              flodvåg som svept över svensk välfärd. Privatisering, avreglering
              och marknadsstyrning skulle ge högre effektivitet, mer resultat
              för pengarna och så kallad valfrihet. Det har gett miljarder i
              vinst som finurligt till slut hamnat i skatteparadis. Det har
              blottat vägda blöjor och vanvård i äldreomsorgen, och konkurser
              och stängda skolor när vinsterna uteblev.
            </seg>
            <seg n="81468a5b">
              När medborgarnas kritik stegras försöker regeringens företrädare
              avleda det genom retorik. Finansminister Anders Borg, tidigare
              i debatt med mig en ivrig försvarare av riskkapital, har sagt:
              Jag tycker att den ägarprövning vi ska göra bör landa i att det
              är långsiktiga, uthålliga ägare. Det tycker jag talar för att
              det inte bör vara riskkapitalbolag på det nuvarande sättet i framtiden.
              Så sade han i en SVT-intervju. Utbildningsminister Jan Björklund
              säger att riskkapitalbolagen inte längre ska få vara kvar i välfärdssektorn.
            </seg>
            <seg n="8427af1d">
              Det är retoriken. Men politiken ligger fast, ty de tilläggsdirektiv
              som Peter Norman talar om, som getts till den utredning som finns
              i anknytning till friskolefrågan, är med förlov sagt ludd, ludd,
              ludd. Och redovisningen skjuts upp till efter valet. Den 1 november
              2014 ska vi få reda på ståndpunkterna.
            </seg>
            <seg n="d2548a18">
              Jag tolkar det så att regeringens samlade svar, bortom finansministerns
              och utbildningsministerns retorik, egentligen är: Riskkapitalbolag
              och vinstmaximering i välfärden genom skattemedel är okej och
              bra. Men man vill inte debattera frågan eller klargöra sin ståndpunkt
              förrän efter valet. Det är därför jag inte får möta de olika ansvarsföreträdarna
              här i en debatt. Däremot ska man ute i den offentliga debatten
              fritt kunna framföra kritik.
            </seg>
            <seg n="c2db44c7">
              Jag vill nu, herr talman, slå fast att i det samlade svaret från
              tre partiledare och en finansminister, varande Peter Norman, fastslås
              att riskkapitalbolag och vinster placerade på fantastiska öar
              är bra.
            </seg>
          </u>
          <note type="speaker" n="8c8b5e75">
            Anf. 20 TERES LINDBERG (S):
          </note>
          <u who="Q4962466" xml:id="i-d6b18d7073eed274-0" n="0dd0d8cf">
            <seg n="f9395007">
              Herr talman! Jag ber att få tacka finansmarknadsministern för
              svaret på mina interpellationer, även om det såklart hade varit
              önskvärt att de ministrar som jag ställde mina frågor till också
              hade svarat på dem.
            </seg>
            <seg n="20b03fc8">
              Båda mina interpellationer, och för den delen också Peter Perssons,
              handlar sammanfattningsvis om den splittring vi ser i regeringen
              just nu. I mina interpellationer till Annie Lööf och Göran Hägglund
              frågar jag huruvida näringsministern och socialministern, utifrån
              sina respektive verksamhetsansvar, är beredda att verka för att
              riskkapitalbolag inte ska driva välfärdsföretag. Det får jag inget
              svar på i det interpellationssvar som finansmarknadsministern
              lämnat, vilket gör mig lite beklämd. Vänligen, Peter Norman, ber
              jag att få svar på frågan hur den samlade regeringen ser på riskkapitalbolag
              i välfärdssektorn.
            </seg>
            <seg n="0849d2f1">
              En viktig bakgrund till mina interpellationer är de uttalanden
              som olika regeringsföreträdare gjort i dessa frågor. Bland annat
              säger näringsministern mycket tydligt att det är helt okej med
              riskkapitalbolag i välfärden. Dessutom påpekar hon att det är
              populistiskt att svaja i de här frågorna. Å andra sidan har vi
              finansministern och utbildningsministern, som på senare tid visat
              en ganska kritisk hållning. Vad är egentligen regeringens ståndpunkt?
              Vad tycker regeringen? Beträffande socialministern kan man säga
              att han inte riktigt vågar öppna ögonen och se baksmällan av de
              senaste årens privatiseringsfester.
            </seg>
            <seg n="2a40fc84">
              Herr talman! Varken jag eller Peter Persson får svar på våra
              frågor om regeringens ställningstagande. I stället hänvisar ministern
              till tilläggsdirektivet i Ägarprövningsutredningen. Jag har försökt
              sätta mig in i vad tillägget egentligen innebär och kan av kommittédirektivet
              utläsa att man något snävar in ett tidigare ganska brett uppdrag,
              att se över kraven som kan och bör ställas på företag inom välfärdssektorn,
              till att pröva den rättsliga möjligheten att införa krav över
              huvud taget. Det är inte särskilt tydligt.
            </seg>
            <seg n="28cbaca2">
              Regeringen är dock i tilläggsdirektivet extra tydlig med att
              det inte får utesluta vissa ägarformer. Vad menas med det? Menas
              med det att riskkapitalbolag inte kan uteslutas? Är det i den
              formuleringen i tilläggsdirektivet som vi hittar svaret på våra
              interpellationer? Den kanske allra viktigaste skillnaden är att
              regeringen skjuter på datumet för när uppdraget ska redovisas,
              från februari till november, och hoppas därmed slippa en debatt
              man inte vill ha.
            </seg>
            <seg n="abbca9d6">
              Herr talman! Jag tycker inte att det är okej att regeringen agerar
              på det sättet. Jag respekterar såklart att regeringen fritt kan
              välja och bestämma vilken minister som ska svara på en interpellation,
              men jag förväntar mig att regeringen svarar på de frågor som jag
              eller någon annan interpellant lyfter fram i interpellationerna.
            </seg>
            <seg n="b22644d4">
              Peter Norman! Hur blir det nu? Vilken inställning kommer högerregeringen
              att ha? Regeringen talar med kluven tunga. Vi i Sveriges riksdag
              och den svenska väljarkåren förtjänar ett svar, och vi förtjänar
              ett svar före valdagen.
            </seg>
          </u>
          <note type="speaker" n="6be6a665">
            Anf. 21 HILLEVI LARSSON (S):
          </note>
          <u who="Q3375042" xml:id="i-af7d69cadf78d010-0" n="3bac9e51">
            <seg n="f99c04a6">
              Herr talman! Det som den här frågan egentligen handlar om är
              för det första hur vi använder våra skattemedel. Hade det varit
              helt privat, det vill säga att man själv tagit in intäkterna från
              dem som betalar, skulle det ha varit en annan sak, men det är
              skattemedel som används för att bekosta verksamheten inom välfärden.
              För det andra handlar det om kvaliteten i välfärden. Jag tycker
              att det finns stora frågetecken på båda dessa punkter när det
              gäller just riskkapitalbolagen.
            </seg>
            <seg n="70b016b7">
              Frågan är om det bästa sättet att använda skattemedel är att
              låta pengarna strömma in i bolag som till och med har fört över
              pengar till skatteparadis och också försökt undvika att betala
              skatt på den vinst de gör. Vinstmarginalerna är enorma. Det har
              visat sig att välfärden är den mest lukrativa marknaden för riskkapitalbolagen.
              Vinstmarginalen ligger någonstans kring 15 procent, vilket är
              mycket högt. I den vanliga privata sektorn ligger den på 5 procent;
              det är den siffra jag sett. Det är alltså mycket lukrativt, och
              därmed finns det risk för att skattemedel strömmar in i den verksamheten,
              skattemedel som kunde ha använts på ett bättre sätt.
            </seg>
            <seg n="81830018">
              Dessutom kan vi se att kvaliteten på intet sätt har förbättrats,
              snarare tvärtom. Det är naturligtvis skillnad från fall till fall,
              men vi ser att det över lag är lägre personaltäthet i de verksamheter
              som riskkapitalbolagen driver.
            </seg>
            <seg n="defe6f13">
              Det har också inträffat skandaler, och inte bara inom äldreomsorgen
              kopplat till vanvård. Vi hade även John Bauer-koncernen, som menade
              att de var utfattiga. De hade dock överfört väldigt mycket pengar
              – skattemedel – inom koncernen. Trots att man egentligen hade
              pengar, som man överfört på ett smart sätt, var det skattebetalarna
              som fick stå för notan när man sedan lämnade konkursboet efter
              sig. Det var elever som skulle tas om hand och lärare som inte
              visste om de skulle ha ett jobb nästa dag. Därför kan man starkt
              ifrågasätta om riskkapitalbolagen över huvud taget ska finnas
              inom välfärden och ta del av våra skattemedel.
            </seg>
            <seg n="58ea9497">
              I svaret sades att mångfalden måste värnas och etableringsfriheten
              likaså. Men riskkapitalbolagen har slagit undan fötterna för annan
              verksamhet, till exempel när det gäller privata alternativ, små
              lokala företag, personalkooperativ och småskaliga pedagogiska
              alternativ. De har ofta ingen chans i upphandlingsprocessen, utan
              det är riskkapitalbolagen som vinner upphandlingarna. Är det någonting
              som hotar mångfalden är det de jättestora bolagen, som har vinstsyftet
              som sitt främsta intresse. Vill man verkligen värna mångfalden
              och inte minst lokala alternativ borde man beskära riskkapitalets
              möjligheter i välfärden.
            </seg>
            <seg n="67639923">
              Jag blir inte riktigt klok på svaret. Företrädare för både Centerpartiet
              och Kristdemokraterna har uttalat väldigt tydligt att de vill
              att riskkapitalbolagen ska vara välkomna i välfärden. Sedan finns
              det vissa formuleringar från Björklund i Folkpartiet och Anders
              Borg i Moderaterna som pekar åt andra hållet. Men det finns inte
              några tydliga svar. Framför allt skjuts frågan framåt i utredningen,
              och det blir väldigt försiktiga formuleringar i utredningen när
              det gäller vad man kan göra.
            </seg>
          </u>
          <note type="speaker" n="5bfbf914">
            Anf. 22 FREDRIK SCHULTE (M):
          </note>
          <u who="Q6169540" xml:id="i-b02c51b55bae6cbb-0" n="e7ace838">
            <seg n="00bee6b9">
              Herr talman! Det är intressant att fundera på hur den politiska
              debatten borde fungera. Den borde fungera på det sättet att politiker
              förklarar vad det är för typ av samhälle de vill ha, beskriver
              vad det är som är fel med rådande samhälle och är tydliga med
              vad det är för konkreta åtgärder de vill vidta för att rätta till
              de fel som finns, så att det blir så som de vill. Partierna ska
              vara tydliga när de presenterar en sådan agenda. Sedan kan man
              granska varandra, så att det blir tydligt för väljarna vilka alternativen
              är.
            </seg>
            <seg n="c9f865a3">
              Herr talman! Vi från Alliansen är tydliga med vad vi vill ha.
              Vi vill ha världens bästa välfärd, med hög kvalitet och valfrihet
              för den enskilde. Det ska vara möjligt att välja olika pedagogik
              i skolan och förskolan. Det ska vara möjligt att välja olika inriktningar
              på äldreboenden och sjukvården. Det ska inte vara så att man måste
              gå till den offentliga kommunala eller landstingsdrivna välfärden.
              Det ska finnas alternativ.
            </seg>
            <seg n="1716e321">
              Samtidigt vill vi inte att man ska kunna försnilla skattepengar
              genom att starta företag inom välfärden, ha en dålig kvalitet,
              sänka sina kostnader och sedan roffa åt sig vinsten. Det ska inte
              vara möjligt. Vi är tydliga med hur vi vill ha det och vad som
              är problemet i sammanhanget. Vi har också varit tydliga med hur
              vi vill lösa detta. Vi ska se till att det bara är seriösa företag
              som vill gå in i verksamheten långsiktigt som ska få agera på
              marknaden. Det ska inte vara möjligt att roffa åt sig skattepengar
              på det sätt JB-koncernen gjorde. Hillevi Larsson redogjorde för
              detta mycket korrekt. Det ska inte vara möjligt att agera så.
              På det sättet är vi extremt tydliga.
            </seg>
            <seg n="bf00dba1">
              Men då är frågan, herr talman: Vad tycker socialdemokratin? Vi
              har förstått att man är väldigt upprörd inom socialdemokratin.
              Vi har hört Peter Persson gå upp här och nästan raljant prata
              om hur valfriheten har fått den svenska välfärden att rämna. Jag
              vill påpeka att knappt 17 procent av skolorna är friskolor. Den
              absoluta majoriteten är kommunala verksamheter. Men det är den
              hemska valfriheten som man inte tycker om. Man ska absolut inte
              få ha riskkapitalbolag i välfärden.
            </seg>
            <seg n="1c96bc23">
              Ingenstans får man höra vad det är Socialdemokraterna verkligen
              vill. Vill de förbjuda vinst i välfärden? Ska det bli ett etableringsförbud?
              Ska man inte få starta nya skolor, äldreboenden och förskolor?
              Vill de förbjuda vinst i välfärden? Ett förbud mot vinst i välfärden
              kommer att döda valfriheten. Då kommer inga privata aktörer att
              etablera sig på marknaden. Det är en fruktansvärt oseriös argumentation,
              där man är emot allt. Det här är någonting som är genomgående
              inom socialdemokratin. Socialdemokraterna har blivit ett skränigt
              oppositionsparti som är emot allt men själva står för ingenting.
            </seg>
            <seg n="6f05c146">
              Det lät exakt likadant med sjukförsäkringen. Vi kastade ut sjuka
              människor på arbetsmarknaden, sade Socialdemokraterna. Men vad
              är det för alternativ de erbjuder? Det har de inte sagt någonting
              om. De har beskrivit hur jobbskatteavdragen fått den svenska välfärden
              att rämna. Men nu är de för allihop. De klagar på hur vi förstör
              försvaret, men vill själva göra större besparingar. De kommer
              inte med några som helst egna alternativ.
            </seg>
            <seg n="69a95424">
              Vi är tydliga. Det måste vara seriösa och långsiktiga aktörer
              i välfärden, och det ska inte vara möjligt att roffa åt sig skattemedel
              genom att ha låg kvalitet. Men den stora frågan är: Vad vill ni
              i socialdemokratin? Den stora ironin ligger i att ni står här
              och säger att vi inte ger några besked före valet. Men herregud!
              Ni har inte gett besked om något annat än att ni vill höja skatterna
              och bidragen och inte alls sagt någonting om era koalitionspartner.
            </seg>
          </u>
          <note type="speaker" n="3fcb76cf">
            Anf. 23 STAFFAN ANGER (M):
          </note>
          <u who="Q5557125" xml:id="i-8e5b88f2a7a9f2ce-0" n="6dbe923f">
            <seg n="f9387e57">
              Herr talman! Det är bra att vi nu i Sverige har en mångfald av
              företagsformer inom skola, vård och omsorg och inte bara har den
              kommunala och statliga sektorn. Det är utmärkt med denna mångfald,
              som också ger möjligheter för dem som arbetar att utvecklas. Det
              är väl i dag ett par hundra tusen personer som arbetar inom dessa
              sektorer och som också har möjligheter att göra karriär inom olika
              bolag och arbeta vidare för sitt, familjens och landets bästa.
            </seg>
            <seg n="11751247">
              Det är viktigt att vi får fortsätta med denna utveckling. Det
              är också viktigt att vi får arbeta med vinstintresset som bas,
              som på vilken marknad som helst. Vinstintresset styr effektiviteten
              men styr även glädje, prissättning och löner. Vinstintresset ger
              möjligheter till investeringar inom olika sektorer. Jag är uppriktigt
              bekymrad för att man inte kommer att få ha vinstdrivande företag
              inom denna sektor om Vänstern kommer i maktposition tillsammans
              med Socialdemokraterna.
            </seg>
            <seg n="3a9eac38">
              Hur ska då detta ske? Risken är att vi får stopp, att man lägger
              ned olika verksamheter. Verksamheten fungerar väldigt bra på många
              ställen i Sverige. Låt oss räkna med att vi får möjlighet att
              med Socialdemokraternas hjälp ha kvar ett vinstsystem och marknadsekonomi
              inom den här sektorn.
            </seg>
            <seg n="b14f92c0">
              Regeringens politik är att vi ska ha så god kvalitet inom vård,
              skola och omsorg som det bara är möjligt. Detta får vi absolut
              inte riskera. Jag tror att Socialdemokraterna har samma uppfattning.
              Det är också viktigt att ett företag som arbetar inom vård, skola
              och omsorg har ett varaktigt engagemang. Det är dock tveksamt
              om riskkapitalföretagen har ett varaktigt engagemang. Vissa kan
              ha det, vissa inte. Precis innan jag kom in i riksdagen köptes
              det bolag inom metallindustrin som jag var vd i av ett riskkapitalföretag.
              Det blev sedan mycket kortsiktiga åtgärder, vilket ofta är riskkapitalbolagens
              policy. Gå in och köp ett företag, vidta olika åtgärder, låna
              pengar så att ni kan utnyttja hög kvalitet på det egna kapitalet
              som faktor och sälj sedan företaget med bra resultat inom ett
              par år! Jag tror inte att det är meningen att det ska vara så.
              Det kommer säkert i framtiden att finnas riskkapitalbolag som
              arbetar på ett helt annat sätt.
            </seg>
            <seg n="569bc6b7">
              Jag tycker att det är bra att vi har en ägarprövningsutredning
              som går igenom vissa krav som ska ställas och hur länge man bör
              driva ett företag.
            </seg>
            <seg n="cc3477f7">
              Jag har drivit företag i hela mitt liv. Det går inte att trolla
              för att få en bra kvalitet och effektivitet. Man måste utbilda
              folk, och man måste ha nya metoder och resurser. Det tar många
              år. Därför får vi se vad man nu kommer fram till i den här utredningen.
            </seg>
            <seg n="12af16f2">
              Jag vill också understryka att regeringen absolut inte vill minska
              mångfalden och begränsa etableringsfriheten i Sverige. Inom exempelvis
              sjukvårdssektorn finns mycket goda möjligheter för fler mindre
              företag att etablera sig, och då gärna med en kvinna som företagsledare.
            </seg>
          </u>
          <note type="speaker" n="85c22f12">
            Anf. 24 Statsrådet PETER NORMAN (M):
          </note>
          <u who="unknown" xml:id="i-0e9ddc1b7b4af6a6-9" n="5745c2d0">
            <seg n="a9d5be8b">
              Herr talman! Tack till interpellanter och meddebattörer för att
              vi får tillfälle att tala om dessa viktiga frågor!
            </seg>
            <seg n="ff7ec865">
              Låt mig börja med att ta upp det som Peter Persson sade om skatteparadis.
              Jag är lika upprörd som Peter Persson och andra när företag tricksar
              bort sina vinster i skatteparadis. Som alla vet om har regeringen
              vidtagit kraftiga åtgärder för att minska aktiviteten med räntesnurror
              och annat, vilket vi hoppas ska kunna stärka statskassan framöver.
            </seg>
            <seg n="aeeee77e">
              Det andra jag vill säga är att i och med att det är jag som ansvarar
              för Ägarprövningsutredningen är det, som arbetet i regeringen
              är upplagt, också jag som ska svara på frågor som har med detta
              att göra.
            </seg>
            <seg n="915f4af6">
              Det tredje jag ville säga är att det tilläggsdirektiv till Ägarprövningsutredningen
              som vi nu diskuterar står en enig regering bakom. Här är alltså
              regeringen enig. Jag har viss förståelse för att detta kan vara
              provocerande för oppositionen med tanke på den oenighet som ni
              uppvisar såväl inom partiet som mellan de olika partierna. Jag
              har inte full förståelse men viss förståelse för att det kan vara
              provokativt för er.
            </seg>
            <seg n="a87f5075">
              Regeringens inställning är tydlig.
            </seg>
            <seg n="032af9fa">
              Riskkapitalbolag är en mosaik av olika typer av företag. Jag
              tycker att det är bättre att diskutera varaktighet, vilket också
              är ledstjärnan i Ägarprövningsutredningen och i tilläggsdirektiven.
              Företag som är verksamma enbart för att göra kortsiktiga vinster
              – riskkapitalbolag eller andra bolag – eller som har en policy
              som innebär att det ska säljas vidare inom en kortare tidsperiod
              är inte lämpliga som ägare inom denna sektor. Det kan vara riskkapitalbolag
              eller andra bolag. Företagen inom sektorn ska ha en varaktig inriktning.
            </seg>
            <seg n="19eedb85">
              Som jag nämnde inledningsvis visar utvecklingen att det är som
              ni säger: Andelen storkoncerner inom skola, vård och omsorg som
              ägs av riskkapitalbolag har vuxit. Eftersom det ofta finns en
              förväntan hos ägarna på en hög avkastning genom att innehavet
              säljs vidare kan en sådan konstruktion motverka ett varaktigt
              engagemang.
            </seg>
            <seg n="c46d63db">
              I Friskolekommitténs betänkande betonar man att en ägarprövning
              bör införas för att säkerställa att ägarna av skolföretag har
              ett seriöst och långsiktigt intresse av att bedriva utbildning.
              Regeringen instämmer som ni vet i denna bedömning.
            </seg>
            <seg n="7603f5ff">
              Här kan man dra paralleller till den finansiella sektorn. Ska
              man starta en bank prövar Finansinspektionen såväl styrelseledamöter
              som ledningen, så att de är lämpliga för just det här arbetet.
              Så har vi inte haft det i välfärdssektorn i Sverige, så det är
              alldeles utmärkt om detta införs.
            </seg>
            <seg n="7cffc54c">
              Precis som Friskolekommittén har konstaterat ligger det i Ägarprövningsutredningens
              ursprungliga uppdrag att säkra samhällets krav på att de som äger
              och driver företag inom de här viktiga sektorerna ska ha ett långsiktigt
              och seriöst engagemang. Regeringen har nu förtydligat uppdraget
              i den del som avser varaktighet.
            </seg>
            <seg n="ada3f32a">
              Kriterierna ska dock vara både rättssäkra och tillämpbara. Nu
              är jag inte jurist, men jag vet att det i aktiebolagslagen finns
              en portalparagraf om att bolagets verksamhet ska ägnas åt att
              ge vinst till aktieägarna. Vad vi här ska undersöka är om aktiebolagslagen
              är förenlig med andra typer av krav som vi vill få in. Detta är
              svåra frågor.
            </seg>
            <seg n="01510976">
              I samråd med utredaren har vi kommit fram till att tidsutdräkten
              är rimlig för att göra ett seriöst arbete. Det hoppas jag att
              alla här i kammaren också tycker är rimligt.
            </seg>
          </u>
          <note type="speaker" n="701238da">
            Anf. 25 PETER PERSSON (S):
          </note>
          <u who="Q6043655" xml:id="i-6a7b28813eb11cc1-1" n="de47517b">
            <seg n="a22c7dcb">
              Herr talman! Jag tillhör dem som tror att politik och demokrati
              vinner på att vi ärligt redovisar våra avsikter. De så kallade
              Nya moderaterna lånade värdeord från socialdemokratin. Man talade
              om välfärd och till och med om jämlikhet. Det måste ha känts ovant
              för många.
            </seg>
            <seg n="043827fc">
              Detta skulle nås genom mindre resurser, skattesänkningar, privatiseringar,
              rätt att tjäna pengar på gemensamma skattemedel, avregleringar
              och marknadslika villkor. Är det inte bättre att moderater talar
              om sina planer tydligt? Skattesänkningar och privatiseringar på
              en marknad leder oundvikligen fram till en situation där den enskilde
              ska börja betala själv – för lite bättre utbildning, lite bättre
              hemtjänst och en annan vårdkvalitet i de privata vårdgallerior
              som växer fram i de stora sjukhusen.
            </seg>
            <seg n="9b0fac3f">
              När starka vinstintressen och marknad förs in på områden som
              har helt andra syften, nämligen att fördela efter behov, slås
              jämlikheten ut. Rätten att tjäna pengar på offentliga verksamheter
              går före krav på kvalitet och omsorg om elever, patienter och
              äldre.
            </seg>
            <seg n="90d26fee">
              Kvalitetsförbättringar har uteblivit. Rubrikerna har i stället
              handlat om miljardvinster, vanvård och skolkonkurser. Är det inte
              bättre, statsrådet Norman, att ni säger: Det är priset vi får
              betala – det är konsekvensen och effekten av att bryta ned välfärdssamhället
              och ersätta det med ett marknadssamhälle. Då hade det hade blivit
              en renare och ärligare debatt.
            </seg>
            <seg n="5aa3f1cf">
              Ni kan aldrig komma undan att de försvarstal som ni håller för
              riskkapitalisternas möjligheter att härja i den svenska välfärden
              ju handlar om att ni försvarar ett system som ska komma in och
              driva fram effektivisering, besparing och så stora vinster som
              möjligt, och efter en kortare period – fem till sju år – är det
              exit, försäljning till högstbjudande. I systemet ligger också
              stora bonusar som morötter för enskilda. Detta är riskkapitalistens
              hela affärsidé: snabbt in, höja värdet, sälja. De som betalar
              är alltid personalen.
            </seg>
            <seg n="afc625ea">
              Men det är någon mer som betalar. Det är också alla vi skattebetalare
              som drar fram vinsterna. Det är barnen i skolan och de gamla i
              äldreomsorgen som får ta det.
            </seg>
            <seg n="be0e2f08">
              Talmannen har förstås rätt när han säger att regeringen uppträder
              som ett kollektiv. Säg då öppet, statsrådet Norman, att regeringen
              tycker att detta är ett bra system och att skattemedel kan förslösas
              och användas i detta syfte. Det kommer att fungera som en dementi
              om andra statsråd säger något annat i framtiden.
            </seg>
          </u>
          <note type="speaker" n="de7f5ab1">
            Anf. 26 TERES LINDBERG (S):
          </note>
          <u who="Q4962466" xml:id="i-d6b18d7073eed274-1" n="0dd0d8cf">
            <seg n="b683d9ef">
              Herr talman! Jag kanske var otydlig i mitt förra inlägg. Jag
              har stor respekt för att regeringen väljer att låta en minister
              svara på frågorna. Däremot har jag väldigt svårt att acceptera
              att man inte får svar på de frågor man ställer i sina interpellationer
              oavsett vilken minister det är som svarar.
            </seg>
            <seg n="8e10c605">
              Det har uppkommit viss tveksamhet om vad vi socialdemokrater
              tycker i de här frågorna. Vi har varit tydliga: Vi vill ha långsiktiga
              regler på området, vi vill stärka kvalitetskraven och vi vill
              införa vinstbegränsningar. Men nu är det inte vi som sitter i
              regeringsställning. Vi sitter inte på de resurser som behövs för
              att ta fram utredningarna och komma åt frågorna. Det gör regeringen,
              och det kanske är det som är dilemmat just nu eftersom man skjuter
              upp det arbete som har påbörjats.
            </seg>
            <seg n="409173da">
              Det är ganska tydligt vad väljarna tycker. De tycker att det
              är högst tvivelaktigt att någon annan tjänar pengar på välfärden
              eller att någon annan tjänar pengar på de skatter som vi tillsammans
              betalar in till välfärden. De tycker inte att det är okej.
            </seg>
            <seg n="ace30f7f">
              Någonstans måste man konstatera att det blir dubbelt så dyrt.
              Det finns två sätt att tjäna pengar på välfärden. Det ena är att
              dra ned på personalen, och det andra är att skatteplanera och
              se till att betala mindre skatt. Det handlar alltså om en enskild
              utförare som plockar ut vinst och tjänar pengar samtidigt som
              man anställer färre. Man kanske dessutom ser till att planera,
              fixa och tricksa så att man betalar mindre skatt. Det blir alltså
              någonstans dubbelt så dyrt eftersom det är färre som betalar inkomstskatt
              och eftersom man dessutom tricksar så att man behåller mer.
            </seg>
            <seg n="f3499123">
              Dilemmat är att själva hemligheten med välfärdsverksamhet är
              händer och fötter. Det tror jag att alla som lever och verkar
              i Sverige vet. Det är personal, det är lokaler och det är mat.
              Det är ungefär de saker som man kan spara på. Då är vi inne på
              kvalitet. För vad är det som händer när man jagar kostnader i
              hemtjänsten? Det betyder att personalen som jobbar där får en
              gps, och när de stannar hos någon 30 sekunder för länge får de
              ett samtal där arbetsgivaren undrar: Varför är du inte på väg
              till nästa ställe? Nu har du ägnat 30 sekunder för mycket åt tant
              Andersson. Tant Anderssons allra viktigaste behov var kanske inte
              att få den där matlådan just den precisa tiden, utan det var att
              någon lade en hand på axeln och frågade hur hon mådde.
            </seg>
            <seg n="13edbaef">
              När man sparar pengar i förskolan är det på barngrupperna och
              personalen – större barngrupper och färre personal. Och så sparar
              man förstås på maten och lokalerna. Det går inte att spara på
              någonting annat. Större barngrupper betyder sämre kvalitet. Bra
              kvalitet i förskolan är att barnen blir sedda – ingenting annat
              – och att de får vettig mat. Det ska också finnas tid och utrymme
              och tillräckligt med personal så att alla kan gå ut och få frisk
              luft.
            </seg>
            <seg n="55ead867">
              Vad är det man sparar på i skolan? Det är maten och skolklasserna,
              och det är tillgången till idrottsytor och bibliotek. Det är det
              man sparar på, och det är där man plockar ut vinsterna. Det är
              på kvaliteten för våra barn, för våra äldre och för dem som blir
              sjuka som man sparar pengar.
            </seg>
            <seg n="ff361788">
              Jag tycker att det är rimligt att vi och väljarna får veta var
              regeringen står i dessa frågor, och jag tycker inte att ni är
              tydliga här.
            </seg>
          </u>
          <note type="speaker" n="2fb1cd51">
            Anf. 27 HILLEVI LARSSON (S):
          </note>
          <u who="Q3375042" xml:id="i-af7d69cadf78d010-1" n="3bac9e51">
            <seg n="682de973">
              Herr talman! I den utredning som regeringen har tillsatt och
              nu gett tilläggsdirektiv i dessa frågor finns ett uppdrag. Det
              handlar om att se över om det är rättsligt möjligt och om det
              är lämpligt att aktiebolag som bedriver fristående skola delvis
              eller helt ska ha som syfte att bedriva utbildning av god kvalitet.
              Det handlar helt enkelt om huruvida det ska vara ett krav att
              bolagen helt eller delvis har som syfte att ha bra utbildning.
              Man ska se om det är möjligt att begränsa de företag som inte
              har detta helt eller delvis som syfte.
            </seg>
            <seg n="6f5170df">
              Det är naturligtvis bra att man tar upp frågan, men jag tycker
              att det är obegripligt att man ställer frågan om det är lämpligt.
              Det är väl en självklarhet att detta är lämpligt om någon bedriver
              skolverksamhet. Syftet borde egentligen helt och hållet vara bra
              undervisning. Det är det minsta man kan begära att detta delvis
              ska vara uppdraget.
            </seg>
            <seg n="16aa3475">
              Frågan är om riskkapitalbolagen över huvud taget har intresset
              att delvis bedriva bra undervisning. Det undrar man när man ser
              till exempel hur John Bauer-koncernen har betett sig. Det verkar
              inte vara fallet. Det är inte bara detta att skattemedel som borde
              ha gått till undervisning har använts till vinster i verksamheten,
              utan man har också kunnat se bristande kvalitet. När man har inspekterat
              skolorna har man sett att det inte har varit någon bra undervisning.
              Trots detta har koncernen fått fortsätta att bedriva sin verksamhet
              och starta nya skolor.
            </seg>
            <seg n="34a91d05">
              Jag undrar var regeringen egentligen står i dessa frågor baserat
              på utredningen, framför allt när två av regeringspartierna inte
              står bakom detta. Hur kan man säga att regeringen är enig?
            </seg>
          </u>
          <note type="speaker" n="d9f69587">
            Anf. 28 FREDRIK SCHULTE (M):
          </note>
          <u who="Q6169540" xml:id="i-b02c51b55bae6cbb-1" n="e7ace838">
            <seg n="3343fad8">
              Herr talman! Det finns två stora ironier i debatten. Den ena
              är att Socialdemokraterna nu går upp och säger att det är riskkapitalbolagen
              som är de stora bovarna här. Sedan går de upp och exemplifierar
              med ett företag. Och vilket företag är det? Jo, det är JB-koncernen.
              Dess agerande var fullständigt oacceptabelt, och vi är tydliga
              med att vi inte tänker tillåta sådant i framtiden. Men JB-koncernen
              är inget riskkapitalföretag, Hillevi Larsson. Välkommen till verkligheten!
              Här sitter du och klagar på någonting som inte alls stämmer överens
              med hur det faktiskt ligger till. Om du tycker att JB-koncernen
              har agerat felaktigt och att vi ska förbjuda företag som detta
              ska vi också förbjuda friskolor och privata aktörer i välfärden
              helt och fullt.
            </seg>
            <seg n="4e461a7c">
              Herr talman! Vi har haft makten i nästan åtta år. Vi har gett
              mer pengar till välfärden, vi har sett till att det är fler undervisningstimmar
              i matte, vi har sett till att ta bort vårdköerna, vi har sett
              till att höja lärarlönerna, vi har sett till att det måste vara
              kvalitet i skolans verksamhet och vi har inrättat en skolinspektion
              som är ute och granskar denna kvalitet. Det är tack vare dessa
              granskningar som vi ser fler reportage om att kvaliteten inte
              håller måttet. Tidigare fanns inga sådana granskningsorgan, och
              därför kom detta aldrig upp till debatt. Det här har vi nu inrättat.
            </seg>
            <seg n="e725199c">
              Den 68-retorik som Peter Persson med flera kör när de säger att
              vi vill privatisera allting är bara larv. Det finns dåliga och
              det finns bra riskkapitalbolag. Det finns dåliga och det finns
              bra privata företag i den offentliga välfärden. Och det finns
              dåliga och det finns bra kommunala och landstingsdrivna aktörer
              i välfärden. Vi ska granska företagen för vad de är och se till
              att de håller måttet.
            </seg>
            <seg n="13385307">
              Avslutningsvis ska jag påpeka den andra stora ironin i debatten.
              Det är när Socialdemokraterna går upp och säger att vi inte lämnar
              besked före valet. Herregud – ni ska samarbeta med V och MP, så
              säg oss vilka av deras galenskaper som kommer att gå igenom före
              valet!
            </seg>
          </u>
          <note type="speaker" n="1ff3633f">
            Anf. 29 STAFFAN ANGER (M):
          </note>
          <u who="Q5557125" xml:id="i-8e5b88f2a7a9f2ce-1" n="6dbe923f">
            <seg n="b97f76d7">
              Herr talman! Regeringen har sedan 2006 i reella termer satsat
              mellan 40 och 60 miljarder. Det beror lite på hur man räknar inflationen,
              om man tar bort den och så vidare. Enorma summor har satsats inom
              sektorn vård, skola och omsorg. När vi har vunnit valet kommer
              vi att fortsätta satsa på detta och se till att vi sköter och
              förbättrar kvaliteten inom sektorn så mycket som möjligt.
            </seg>
            <seg n="846267af">
              Jag kan absolut hålla med ministern om att den skatteplanering
              som har skett inom sektorn är förkastlig. Den är fel. Svenska
              folket är upprörda, och de ska vara upprörda. Jag hoppas verkligen
              att vi kan se till att det inte blir på detta sätt i framtiden.
            </seg>
            <seg n="43e14af0">
              Jag talar ibland med riskkapitalet, och de säger att de håller
              på att försöka få ordning i leden. De ska inte göra dessa skatteplaneringar
              här och där ute i världen. Jag är övertygad om att det kommer
              att bli allt bättre. Vi ska ha långsiktigt och varaktigt ägande;
              det är det som gäller. Jag tycker att det är jättebra att regeringen
              har tillsatt Ägarprövningsutredningen, och det allra bästa vore
              om man kunde klara det här utan att ändra så mycket i aktiebolagslagen.
            </seg>
            <seg n="fe94c079">
              Jag ska kommentera lite av det Teres Lindberg säger om att man
              tar bort antingen det ena eller det andra. Man kan driva företag
              på många olika sätt inom alla områden. Det finns bra företagsledare,
              det finns mindre bra företagsledare och det finns urusla företagsledare.
              Det finns sådana som klarar större företag, sådana som klarar
              mindre företag och sådana som klarar medelstora företag. De finns
              företagsledare som alltid klarar situationen. Det är dem vi vill
              ha hit. Det är de som vi vill ska utveckla den här sektorn, och
              det finns redan nu många ställen där det är bra.
            </seg>
          </u>
          <note type="speaker" n="3d719847">
            Anf. 30 LARS JOHANSSON (S):
          </note>
          <u who="Q3373277" xml:id="i-5029351860f0444a-0" n="7d5f68bc">
            <seg n="8a441279">
              Herr talman! Först vill jag lämna ett besked till Fredrik Schulte.
              Han var orolig för att Socialdemokraterna inte ger några besked.
              Vi ger väldigt tydliga besked om att vi vill föra en socialdemokratisk
              politik. Vi ger också tydliga besked om att vi är beredda att
              samarbeta över blockgränserna. Vi tycker att den nuvarande blockpolitiken
              fördummar och låser politiken i stället för att se till de samhällsfrågor
              som vi har att lösa gemensamt.
            </seg>
            <seg n="35eb0c4e">
              Till statsrådet Peter Norman vill jag säga att det säkert är
              en enig regering som har lagt fram dessa nya direktiv och också
              talat om hur man vill svara på Peter Perssons och andras interpellationer.
              Jag kan samtidigt notera att det nog har tagit viss tid att komma
              fram till detta gemensamt. Så sent som i veckan, i tisdags, kunde
              jag läsa i Dagens Industri att Peter Norman mer eller mindre vill
              lägga munkavle på andra företrädare för regeringen. Det kan vara
              bra för meddebattörerna här från Moderaternas sida att veta att
              deras gruppledare i riksdagen, Anna Kinberg Batra, har varit väldigt
              tydlig när det gäller om riskkapitalbolag ska kunna vara verksamma
              inom välfärdssektorn. Hon har nämligen sagt att de inte ska få
              vara det. Jag tycker alltså att ni ska prata med er egen gruppledare
              innan ni går på Socialdemokraterna som är tydliga i den här frågan
              här i riksdagen.
            </seg>
            <seg n="618b745f">
              Jag kan också notera att när Peter Norman, i artikeln i Dagens
              Industri, får samma fråga säger han: Det är orimligt att jag ska
              föra Anna Kinberg Batras eller Jan Björklunds talan. Den senare
              har också uttalat sig om riskkapitalister. Det kan nog vara så
              att Peter Norman inte vill kännas vid vad andra statsråd eller
              gruppledare för den borgerliga majoriteten, liksom flertalet i
              riksdagen, tycker är riktigt.
            </seg>
            <seg n="c6efe8e2">
              Det här nya direktivet till utredningen pekar på att det i aktiebolagslagen
              finns en portalparagraf som säger att styrelsen ska arbeta utifrån
              aktieägarnas behov av vinster. Det kan vara så, men man kan också
              ha andra krav. Man behöver inte nödvändigtvis ha avkastning på
              det egna kapitalet i ett aktiebolag, utan man kan faktiskt hävda
              att det finns andra saker som är viktigare. I kommunala bolag
              till exempel behöver man inte ha avkastningskrav om man finner
              att det finns andra frågor som är viktiga att ta hänsyn till i
              den kommunala verksamheten.
            </seg>
            <seg n="fc12ae60">
              Jag noterar vidare att det går långsamt med att komma fram till
              de här särskilda direktiven till Ägarprövningsutredningen. Friskolekommittén
              – vi deltog där från Socialdemokraterna – presenterade i maj,
              alltså för åtta månader sedan, att man måste göra tydligt om det
              handlar om åtta år eller tio år när det gäller den långsiktighet
              som vi talar om. Nu först, åtta månader senare, kommer man med
              direktiv till utredningen och förskjuter tidpunkten för när den
              här utredningen ska vara färdig till efter valet. Man skapar på
              det viset ett utrymme för regeringen att inte behöva ge några
              besked och kunna hänvisa till jurister och andra som kan fundera
              på detta i stället för att peka med hela handen och visa vad som
              är den politiska viljan.
            </seg>
          </u>
          <note type="speaker" n="b8e61787">
            Anf. 31 BÖRJE VESTLUND (S):
          </note>
          <u who="Q512590" xml:id="i-12803672eb543bc9-0" n="047d7664">
            <seg n="a57ed95b">
              Herr talman! Talepunkter är ett begrepp inom politikerspråk för
              ett slags komihåglista när man ska diskutera olika ämnen. Listan
              över talepunkter från Moderata samlingspartiets kansli är tydlig
              på en enda punkt: Socialdemokraterna vet inte vad de vill, de
              är otydliga och de talar inte om vem de ska samarbeta med efter
              valet. Det måste man säga i alla debatter, för annars får man
              smäll på fingrarna av gruppledningen i Moderata samlingspartiet.
            </seg>
            <seg n="dccd5e88">
              Det är lite imposant att vi i varenda debatt får höra samma sak.
              Det är på samma sätt lite intressant att höra talare från Moderata
              samlingspartiet med så stor frenesi försvara alla privata initiativ
              att det nästan får ett löjets skimmer över sig.
            </seg>
            <seg n="6722a2ac">
              Låt mig göra en jämförelse. Jag är en mycket stark EU-anhängare.
              Jag tycker att gå med i EU är en av de viktigaste saker som Sverige
              har gjort, och jag är väldigt engagerad i EU-frågor. Men med årens
              lopp skulle man kunna säga att jag har fått en liten varningsklocka
              i huvudet som ringer varje gång det kommer någonting från kommissionen.
              Varför då? Jo, för att när vi gick med i EU en gång i tiden sade
              alla vi som var stora och varma anhängare av EU ja till allting
              som kom från EU. Vi tyckte att allting var bra eftersom vi hade
              kamrater som inte var för EU, och dem hade vi då att bekämpa.
              Därför tyckte vi att allting var bra. I dag har vi kommit till
              ungefär samma uppfattning och kan enas om att det kanske finns
              det som är bra och det som är dåligt.
            </seg>
            <seg n="21c1189e">
              Det som är viktigt i den här jämförelsen är att man inte har
              någon kritik mot detta. Man säger till exempel utan att skämmas
              att vinsten är det som styr både utveckling och effektivitet.
              Vilket struntprat! Inom den offentliga sektorn i övrigt har hur
              många mätningar som helst över sektorns effektivitet gjorts, och
              den har gått upp och ned beroende på vilken del av den offentliga
              sektorn som det handlar om. Sjukvården är ett bra exempel. Där
              är det lätt att mäta effektivitet. I omsorgsverksamheter är det
              betydligt svårare. Men det går trots allt att göra det, och man
              har mätt den och sett att den går upp och ned. Det är klart att
              det går att göra där också. Det går att effektivisera överallt
              om man gör det på rätt sätt. Det här är alltså bara struntprat.
            </seg>
            <seg n="a75f0627">
              En annan liten illusion som de borgerliga partierna hela tiden
              talar om – och det här står på första sidan i kapitel ett i deras
              ideologibok – är att förutsättningarna för att kunna välja är
              att det finns privata inslag. Vilket struntprat återigen! Det
              finns massor av skolor och massor av vårdcentraler. De kan bedrivas
              av olika aktörer, men visst kan man välja. Det här är bara rent
              struntprat. Vi socialdemokrater tycker att det ska få vara privata
              inslag i stora delar av den offentliga sektorn och att man också
              ska kunna få välja dem. Man ska också kunna välja offentliga utövare.
            </seg>
            <seg n="c41ad186">
              Vad har vi nu sagt om det här? De som inte vet vad vi har sagt
              om vinster i välfärden måste endera ha varit utomlands eller varit
              så sjuka att de över huvud taget inte har orkat läsa en tidning,
              lyssna på radio eller titta på tv under vår kongress 2013. Där
              gav vi tydliga besked. Ni vet att vi hade en stor diskussion om
              detta på vår kongress. Det är alltså alldeles tydligt, så kom
              inte och säg att vi är otydliga i den här frågan.
            </seg>
          </u>
          <note type="speaker" n="35825324">
            Anf. 32 Statsrådet PETER NORMAN (M):
          </note>
          <u who="unknown" xml:id="i-0e9ddc1b7b4af6a6-10" n="5745c2d0">
            <seg n="1ec06b6c">
              Herr talman! Låt mig börja med det som Lars Johansson sade. Hans
              diskussion om aktiebolagslagen är helt korrekt. Det är just därför
              som utredaren får i uppdrag att utreda det lämpliga rent rättsligt
              i detta. Det är svåra frågor som det ska borras i. Jag delar din
              uppfattning. Om det här går att införa med nuvarande aktiebolagslag
              är det alldeles utmärkt. Går det inte får vi hitta andra former.
              Det är just det som det handlar om.
            </seg>
            <seg n="33c32078">
              Sedan noterar jag att på Fredrik Schultes fråga om hur Socialdemokraternas
              politik ser ut var svaret: Vi ska föra en socialdemokratisk politik.
              Jag tror inte att Teres Lindberg skulle nöja sig med svaret från
              mig att vi ska föra en allianspolitik när det gäller hur vi vill
              agera på det här området, så jag ska försöka utveckla det lite
              ytterligare.
            </seg>
            <seg n="019574e5">
              Vi är, enligt min uppfattning, väldigt tydliga. Ta följande mening:
              En utgångspunkt bör vara att bolag som utför offentligt finansierade
              välfärdstjänster bör ha en långsiktig inriktning på sin verksamhet
              och inte huvudsakligen vara inriktade på kortsiktig lönsamhet
              eller inriktade på att sälja inom en viss tid. Detta kan vara
              riskkapitalbolag; detta kan vara andra bolag. Här är vi tydliga.
            </seg>
            <seg n="1d26790c">
              I övrigt är vi tydliga med att vi välkomnar privata inslag i
              välfärden. När jag lyssnar på Teres Lindberg, och den mångordiga
              rapsodin om hur farligt detta är, är det svårt att få en annan
              uppfattning än att hon vill utesluta vinstintressen. Rätta mig
              gärna om jag har fel, men det är svårt att få ett annat intryck.
            </seg>
            <seg n="8a44d533">
              Till Hillevi Larsson vill jag upprepa, vilket jag förmodar att
              du ändå förstår, att tilläggsdirektivet inte är mitt eller Moderaternas
              påfund. En enig regering, alla fyra partierna, står bakom dessa
              formuleringar. Vi har en enighet här, till skillnad från hur det
              är såväl inom ert parti som bland era kamrater på den sidan.
            </seg>
            <seg n="11c25de2">
              Peter Persson! Regeringens huvudsakliga politik har varit att
              sänka inkomstskatten för att få fler i arbete. Det har lett till
              att ungefär en kvarts miljon människor mer är i arbete nu än tidigare,
              och det har lett till att skatteintäkterna är högre än tidigare.
              Jag kan förstå att det är en smärtsam upplevelse att inse att
              skattesänkningar leder till mer skatteintäkter. För oss är det
              glädjande och konfirmerande, men för Peter Persson är det kanske
              smärtsamt. Detta har nämligen lett till att vi har kunnat värna
              välfärdssektorn under de här åren och överföra mer resurser till
              skolan, till vården och till omsorgen.
            </seg>
            <seg n="914dd462">
              Det är möjligt att det var enklare att leva i ett samhälle där
              vi hade orange televerksbilar som åkte ut och reparerade när det
              var fel, när Domus hette Domus eller när kvinnor hade bara en
              arbetsgivare att gå till om de var engagerade i vården. Vi tror
              på ett annat samhälle, ett samhälle med mångfald som leder till
              utveckling och mer utrymme för att byta arbetsgivare och starta
              egna kooperativ eller andra bolagsformer. Vi tror på att utveckla
              välfärden tillsammans och göra den bättre för alla människor.
            </seg>
          </u>
          <note type="speaker" n="a2bd016c">
            Anf. 33 PETER PERSSON (S):
          </note>
          <u who="Q6043655" xml:id="i-6a7b28813eb11cc1-2" n="de47517b">
            <seg n="2c0db626">
              Herr talman! Jag vill tacka för välkomstapplåden och sedan säga
              att med statsrådet Normans logik skulle Reinfeldt och Borg omedelbart
              ändra uppfattning. De skulle säga: Vi gör en ny, stor skattesänkning,
              för då kommer intäkterna in i massor till staten som nu saknar
              pengar. Men det säger de inte. Nu är det skattestopp som gäller.
            </seg>
            <seg n="b2792de4">
              Jag tycker att debatten har varit mycket klargörande. Ett av
              de viktigaste ledorden stod Staffan Anger för när han sade att
              vinstintresset är en bas och en drivkraft för välfärd för Moderaterna.
              All right! Jag tycker att det är ärligt och har respekt för den
              hållningen. Jag konstaterar också att de verbala piruetter som
              Björklund och Borg har gjort när det gäller riskkapitalbolag saknar
              värde, ty regeringens samlade bedömning står Peter Norman för.
              Han lägger tydligt fast att riskkapitalbolagen har kommit för
              att stanna och också kan expandera inom välfärdssektorn.
            </seg>
            <seg n="fb9d4798">
              Varför vill vi socialdemokrater begränsa vinstuttaget och vinsten
              som drivkraft? Jo, det handlar nämligen om att vinstmaximering
              leder bort. Det drabbar jämlikhet. Det drabbar sammanhållning
              eftersom det är några som är mindre lönsamma. Vi vill inte ha
              ett marknadssamhälle.
            </seg>
          </u>
          <note type="speaker" n="5510580f">
            Anf. 34 TERES LINDBERG (S):
          </note>
          <u who="Q4962466" xml:id="i-8fed66878f8e0478-0" n="0dd0d8cf" next="i-a1ace9790ebb6d2c-0">
            <seg n="a343186a">
              Herr talman! Eftersom det uppkom frågor får jag väl upprepa det
              jag sade. Det är ganska tydligt var vi socialdemokrater står.
              Vi vill ha långsiktiga regler, vi vill ha tydliga kvalitetskrav
              och vi vill införa vinstbegränsningar. Om detta råder ingen tvekan.
            </seg>
            <seg n="9defc630">
              Jag vill kommentera några saker som har tagits upp. Fredrik Schulte
              var tydlig med att JB-koncernen inte var ett riskkapitalbolag.
              Nej, men ägare till JB-koncernen är det danska riskkapitalbolaget
              Axcel. Jag vill att det ska stå klart här och att vi talar sanning
              när vi står i talarstolen.
            </seg>
            <seg n="6f20a5f4">
              Staffan Anger var också uppe och jämförde företagsamhet rakt
              av. Det är klart att det är en väldig skillnad på industriell
              företagsamhet, om man driver en butik eller om man driver ett
              välfärdsföretag. Det är till och med en gigantisk skillnad, skulle
              jag vilja säga. Det är ganska enkelt att i ett industriellt företag
              byta ut personella resurser mot till exempel en robot. Men hur
              skulle det se ut om vi bytte ut franskläraren mot en mp3-spelare
              och matematikläraren mot en kalkylator? Det är klart att det kanske
              skulle gå, men det skulle inte vara många elever som klarade målen
              i skolan.
            </seg>
            <seg n="ca7a0dd4">
              Det är en utveckling som jag tror att varken du eller jag vill
              se. Redan i dag byter man ut till exempel idrotten mot en skidresa.
              Då slipper man lokalkostnader, och man slipper kostnaden för idrottsläraren.
              Men konsekvensen är att eleverna inte får lära sig det som skolplanen
              tydligt säger, nämligen hur viktigt det är med motion och hälsa
              genom livet och över tid. Det missar man, och kostnaden för det
              får samhället sedan ytterst stå för eftersom medborgarna får ett
              mycket mindre hälsosamt liv.
            </seg>
          </u>
          <note n="af5e95df">
            Ajournering
          </note>
          <note n="e5747060">
            Kammaren beslutade kl. 13.56 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <u who="Q4962466" xml:id="i-a1ace9790ebb6d2c-0" n="0dd0d8cf" prev="i-8fed66878f8e0478-0">
            <seg n="2c559bd3">
              Återupptagna förhandlingar
            </seg>
            <seg n="657892d6">
              En fråga ska vara av övergripande och allmänpolitiskt slag eller
              avse ett ämne som faller inom statsrådets ansvarsområde och rör
              dennes tjänsteutövning. Statsrådet Ulf Kristersson besvarar såväl
              allmänpolitiska frågor som frågor inom sitt eget ansvarsområde.
            </seg>
            <seg n="bc7ab533">
              Långtidsarbetslösheten bland ungdomar
            </seg>
          </u>
          <note n="c655d832">
            Förhandlingarna återupptogs kl. 14.00.
          </note>
          <note n="f8ba0374">
            8 § Frågestund
          </note>
          <note n="06a4494a">
            Anf. 35 FÖRSTE VICE TALMANNEN:
          </note>
          <note n="63fcadf7">
            Jag vill hälsa statsråden välkomna. Frågor besvaras i dag av
            statsrådet Ulf Kristersson, landsbygdsminister Eskil Erlandsson,
            statsrådet Peter Norman, statsrådet Erik Ullenhag och försvarsminister
            Karin Enström.
          </note>
          <note type="speaker" n="66a5185f">
            Anf. 36 YLVA JOHANSSON (S):
          </note>
          <u who="Q3369258" xml:id="i-11bf09fda6a1109b-0" n="6d35e834">
            <seg n="32d0a0db">
              Fru talman! Jag tror att vi alla är oroade över långtidsarbetslösheten
              bland ungdomar. Under den här regeringens tid har långtidsarbetslösheten
              bland ungdomar tredubblats.
            </seg>
            <seg n="df6bb4eb">
              Det har varit regeringens ambition – i alla fall har man sagt
              det – att ungdomar inte ska hamna i återvändsgränden fas 3. Trots
              det har under det senaste året, alltså 2013, antalet ungdomar
              i fas 3 ökat med 70 procent. Detta har skett trots att 2013 inte
              var något extremt krisår på svensk arbetsmarknad.
            </seg>
            <seg n="ddbf7de2">
              Min fråga till Ulf Kristersson är: Hur kunde det bli så här?
            </seg>
          </u>
          <note type="speaker" n="010b6aff">
            Anf. 37 Statsrådet ULF KRISTERSSON (M):
          </note>
          <u who="unknown" xml:id="i-0e9ddc1b7b4af6a6-11" n="5745c2d0">
            <seg n="07055cb0">
              Fru talman! Vi fick i morse de senaste AKU-siffrorna, som visar,
              precis som frågeställaren inledde med, en bekymmersam utveckling
              när det gäller arbetslösheten. Det är vi väl medvetna om. De visar
              också en tillväxt när det gäller sysselsättningen.
            </seg>
            <seg n="56c24d8f">
              Vi har under en ganska lång tid sett att det kommer nya jobb,
              men vi har fortfarande ganska stora problem, framför allt för
              de människor som står längst från arbetsmarknaden.
            </seg>
            <seg n="e4f69341">
              Jag tycker att man ska vara lite nyanserad och noggrann här.
              Vi ser utan tvekan problem på ungdomssidan, framför allt när det
              gäller unga människor med svag utbildning. Vi ser problem för
              äldre människor, 55-plus. Och det handlar om människor som kommer
              från andra länder och människor med funktionsnedsättning.
            </seg>
            <seg n="58ef77d4">
              Det här är viktiga saker som vi lägger mycket energi på. Samtidigt
              ska man ha klart för sig att utan en arbetstillväxt, totalt sett
              i ekonomin, kommer vi aldrig att ha en chans att ge människor
              som står längst från arbetsmarknaden arbete.
            </seg>
          </u>
          <note type="speaker" n="2d50a134">
            Anf. 38 YLVA JOHANSSON (S):
          </note>
          <u who="Q3369258" xml:id="i-11bf09fda6a1109b-1" n="6d35e834">
            <seg n="da58082c">
              Fru talman! Nu har regeringen praktiserat sin politik i snart
              åtta år. Resultatet är svårt att beskriva på något annat sätt
              än som ett misslyckande när det gäller arbetslösheten, framför
              allt långtidsarbetslösheten bland ungdomar.
            </seg>
            <seg n="fae42ba4">
              Det finns inget skäl till att man ska ge upp i fråga om unga
              människors möjlighet att komma in på arbetsmarknaden. Men det
              är just vad regeringen gör när man placerar ungdomar i fas 3,
              där de ska vara sysselsatta hos en anordnare i stället för att
              delta i utbildning eller aktiva insatser för att kunna rustas
              att ta de lediga jobb som faktiskt finns. Vi har ju en situation
              på arbetsmarknaden där arbetsgivarna har svårt att få tag i personal
              till flera av de lediga jobben.
            </seg>
            <seg n="27d6b361">
              Regeringens politik har prövats i snart åtta år. Under det senaste
              året har antalet långtidsarbetslösa ungdomar i fas 3 ökat med
              70 procent. Hur kunde det bli så illa?
            </seg>
          </u>
          <note type="speaker" n="fcd185f1">
            Anf. 39 Statsrådet ULF KRISTERSSON (M):
          </note>
          <u who="unknown" xml:id="i-0e9ddc1b7b4af6a6-12" n="5745c2d0">
            <seg n="e8816bf4">
              Fru talman! Om man är seriös i politiken måste man kunna ha två
              saker i huvudet samtidigt.
            </seg>
            <seg n="bce9eea8">
              Man måste kunna se att i en internationell kontext har svensk
              arbetsmarknad klarat sig bra, jämfört med många andra länder.
              Det växer till nya arbeten i Sverige, mer än 200 000 nya arbeten
              under den tid som vi ansvarat för. Det finns inget skäl att vara
              nöjd med det. Men motsatsen präglar de flesta europeiska länder,
              och den situationen vore mycket värre.
            </seg>
            <seg n="1a8a0b68">
              Det handlar om att vara glad över det som växer och samtidigt
              djupt bekymrad när det gäller de grupper på svensk arbetsmarknad
              som har det tuffare än andra. Vi har en omvandling av svensk arbetsmarknad
              som gör att det är mycket svårare att få jobb i dag för människor
              med låg utbildning, framför allt dem som inte ens har gymnasieutbildning,
              för människor utan erfarenhet från svensk arbetsmarknad och för
              människor som har mindre uppdaterad kompetens. Därför ska vi lägga
              våra främsta ansträngningar på de grupper som har det allra tuffast
              på den svenska arbetsmarknaden just nu.
            </seg>
            <seg n="3804fb4a">
              Vargjakt
            </seg>
          </u>
          <note type="speaker" n="96c322b1">
            Anf. 40 HELENA LEANDER (MP):
          </note>
          <u who="Q4961406" xml:id="i-2805c69691f61446-0" n="b8b82252">
            <seg n="c04e2479">
              Fru talman! Jag har en fråga till landsbygdsministern.
            </seg>
            <seg n="9f9715cf">
              Det var många av oss som drog en lättnadens suck när årets licensjakt
              på varg stoppades i domstol. Samtidigt rapporteras det i radion
              att de ändrade regler för skyddsjakt som regeringen drev igenom
              förra året har lett till en kraftig ökning av antalet vargar som
              skjuts av tamdjursägare, från tio åren 2010–2012 till tolv bara
              andra halvåret 2013.
            </seg>
            <seg n="8067b0b9">
              Det handlar alltså inte om den skyddsjakt som beviljas av länsstyrelsen
              och Naturvårdsverket när man inte kan hitta någon annan lösning.
              Nu handlar det om vargar som skjuts på eget bevåg av tamdjursägare
              när tamdjur riskerar att angripas.
            </seg>
            <seg n="5b7b5fd1">
              När det gäller skyddsjakten på eget bevåg vet man inte vad det
              är för djur som skjuts, om det är genetiskt värdefullt eller om
              det har valpar, till exempel. I radioinslaget kunde vi höra en
              länsstyrelsetjänsteman som berättade om hur man skjutit föräldrahanen
              i ett vargrevir. Det ledde till att de andra vargarna inte kunde
              följa älg utan tvärtom sökte sig närmare bebyggelsen och till
              mer lättdödade byten.
            </seg>
            <seg n="40413021">
              Hur blev det så här?
            </seg>
          </u>
          <note type="speaker" n="b14bbdcd">
            Anf. 41 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-0e9ddc1b7b4af6a6-13" n="399b2f44">
            <seg n="ad3552eb">
              Fru talman! Vi har sett en tillväxt i de rovdjursstammar som
              vi har och ska ha i vårt land. Det är nu dags att börja förvalta
              de stammarna på ett sätt som innebär att också andra näringar
              och verksamheter kan fortsätta att utvecklas. Då tänker jag på
              näringar som renskötsel men också på bönder och de djur som bönder
              har. Det handlar om att vi får en tillväxt vad gäller livsmedelsproduktionen
              men också antalet jobb i vårt land. Därtill står det i de direktiv
              som finns i Europeiska unionen att vi har att ta sociala hänsyn.
              Det är precis vad regeringen har gjort i det här sammanhanget
              när vi har gjort de förändringar som nu är gjorda, bland annat
              vad gäller skyddsjakt på rovdjur i vårt land.
            </seg>
          </u>
          <note type="speaker" n="697bdf65">
            Anf. 42 HELENA LEANDER (MP):
          </note>
          <u who="Q4961406" xml:id="i-2805c69691f61446-1" n="b8b82252">
            <seg n="a357ea0b">
              Fru talman! Jag tror att vi har lite olika åsikter om huruvida
              det är lämpligt att ha licensjakt på en vargstam som ännu inte
              är långsiktigt livskraftig. Men nu gäller det frågan om skyddsjakten,
              den som sker på eget bevåg, där man inte riktigt vet vad det är
              för djur. Man har sämre kontroll över den jakten.
            </seg>
            <seg n="8068e736">
              Den stora ökningen kan inte motsvaras av den ökning som varit
              i vargpopulationen. Var avsikten att man på det här sättet skulle
              smyga igenom en ökning av antalet dödade vargar, eller var det
              någonting som skedde utan att det var planerat? Om det inte var
              avsikten undrar jag: Finns det några idéer om att göra någonting
              åt det?
            </seg>
          </u>
          <note type="speaker" n="ce5130ee">
            Anf. 43 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-b1752ef7d364d03b-0" n="399b2f44" next="i-a23be662c18772a8-0">
            <seg n="ee1d2fe8">
              Fru talman! Vi kan konstatera att antalet angrepp på tamboskap
              har ökat i vårt land. Jag kan ta renarna som exempel. Numera angrips
              och dödas tiotusentals renar av rovdjur i vårt land. Och nu när
              vi har populationer av rovdjur som är i den numerär som de är
              tyckte vi att det var lämpligt att ge möjlighet att också ta sociala
              hänsyn till dem som äger, hyser och lever på de här djuren, den
              hänsyn som systemet medger.
            </seg>
            <seg n="3cbc90ca">
              Information om den framtida pensionen
            </seg>
          </u>
          <note n="797811ab">
            Anf. 44 GUNNAR AXÉN (M):
          </note>
          <u who="Q3058054" xml:id="i-a23be662c18772a8-0" n="399b2f44" prev="i-b1752ef7d364d03b-0">
            <seg n="86bd7a19">
              Fru talman! Nordea presenterade i dag sitt trygghetsindex. Det
              visar förvisso att svenskarnas oro för den egna ekonomin minskar,
              men det finns fortfarande en oro för hur pensionsutvecklingen
              kommer att se ut. Därför vill jag ställa en fråga till statsrådet
              Ulf Kristersson om vad regeringen gör för att bidra till att vi
              får en bättre bild av den egna framtida ekonomin i pensionssystemet.
              Det råder uppenbarligen oklarheter kring hur den sammantagna pensionsinkomsten
              kommer att se ut när man väl går i pension. Vad gör regeringen
              för att öka kunskapen bland medborgarna om den egna situationen
              i pensionssystemet?
            </seg>
          </u>
          <note type="speaker" n="74279182">
            Anf. 45 Statsrådet ULF KRISTERSSON (M):
          </note>
          <u who="unknown" xml:id="i-b1752ef7d364d03b-1" n="5745c2d0">
            <seg n="e2a0b799">
              Fru talman! Vi har sedan 20 år tillbaka ett nytt pensionssystem,
              om det nu kan kallas nytt 20 år senare, som vi i bred enighet
              har antagit i den här kammaren. Vi har alltså ett pensionssystem
              som i allt väsentligt bygger på vad du betalar in under ett långt
              arbetsliv delat med hur länge vi i genomsnitt lever, helt enkelt.
              Då händer det intressanta saker. Vi lever allt längre. Vi ökar
              visserligen vår arbetsvilja och arbetsförmåga också högre upp
              i åldrarna men inte alls lika mycket som vi lever längre. Detta
              sätter en press på pensionerna i Sverige. Det är ett ganska viktigt
              problem inom ramen för en glädjande utveckling.
            </seg>
            <seg n="44bc31e0">
              Jag tror att en fundamental fråga för oss handlar om att ge människor
              en god och transparent bild över hela pensionen, det vill säga
              att den allmänna pensionen, tjänstepensioner och privata pensioner
              måste spegla helheten så att man kan fatta ett rimligt beslut
              om hur länge man ska arbeta. Det gäller inte minst konsekvenserna
              av deltidsarbete – en fundamental fråga.
            </seg>
            <seg n="47a3ff5e">
              Vi tar många initiativ just nu tillsammans med försäkringsbranschen
              och parterna om att öka denna genomlysning och transparens så
              att folk kan fatta beslut på riktigt kloka grunder.
            </seg>
          </u>
          <note n="b9ee5440">
            Anf. 46 GUNNAR AXÉN (M):
          </note>
          <u who="unknown" xml:id="i-a23be662c18772a8-1" n="5745c2d0">
            <seg n="18e909f9">
              Fru talman! Tack för svaret! Det är viktigt att öka informationen
              och transparensen så att man kan förutse den egna pensionen i
              framtiden.
            </seg>
            <seg n="4fed49f4">
              Men det här handlar också om de åtgärder som måste till för att
              vi långsiktigt ska kunna få en bra och hög pension när det väl
              är dags att ta ut den. Här har regeringen tillsatt ett antal utredningar
              för att se över det nya pensionssystemet och vilka förändringar
              som kan behövas för att hålla pensionerna på en bra nivå i framtiden.
            </seg>
            <seg n="d142d34e">
              Vad händer med senare års utredningar? Hur jobbar regeringen
              vidare? Hur arbetar man i Pensionsgruppen för att utveckla pensionssystemet?
            </seg>
          </u>
          <note type="speaker" n="4bf3c402">
            Anf. 47 Statsrådet ULF KRISTERSSON (M):
          </note>
          <u who="unknown" xml:id="i-0e9ddc1b7b4af6a6-14" n="5745c2d0">
            <seg n="0fa73cde">
              Fru talman! Den parlamentariskt sammansatta Pensionsgruppen,
              som består av Alliansens fyra partier och Socialdemokraterna,
              förvaltar gemensamt hela överenskommelsen. Alla de stora utredningar
              som Gunnar Axén talar om, det vill säga AP-fonderna, premiepensionen,
              Pensionsåldersutredningen och en hel del tekniska beräkningsregler
              är föremål för samtal i Pensionsgruppen. Jag tänker inte spekulera
              i slutsatser, men vi är överens om att det är viktigt att bibehålla
              en överenskommelse. Det är viktigt att genomföra förändringar
              i bred enighet, och det är viktigt att nu påbörja en process som
              skapar långsiktigt hållbara pensioner.
            </seg>
            <seg n="1cb038e4">
              Den enskilt viktigaste frågan handlar om att successivt påbörja
              en resa där vi använder det faktum att allt fler människor lever
              allt längre. På olika sätt måste människors vilja och tillåtelse
              att arbeta högre upp i åldrarna stimuleras. Det kräver många saker,
              alltifrån pensionsåldersregler till arbetsmiljöinsatser till åldersdiskrimineringsinsatser.
              Det krävs kommande reformer på bred front. Jag uppfattar att vi
              är eniga om att behovet finns, och vi kommer att lägga fram gemensamma
              förslag.
            </seg>
            <seg n="8fff6d18">
              Det kommunala mottagandet av unga asylsökande
            </seg>
          </u>
          <note type="speaker" n="79e41ff3">
            Anf. 48 DAVID LÅNG (SD):
          </note>
          <u who="Q5969249" xml:id="i-8cc58b62be14d3ae-0" n="7976e3f6">
            <seg n="522e6aab">
              Fru talman! Jag riktar min fråga till integrationsminister Erik
              Ullenhag.
            </seg>
            <seg n="1c0e4465">
              Den 1 januari i år försämrades kommunernas självbestämmande på
              grund av en överenskommelse mellan regeringen och Miljöpartiet.
              Det krävs inte längre att en kommun är en avtalad anvisningskommun
              för att Migrationsverket ska kunna placera unga asylsökande där
              i enlighet med propositionen om kommunalt mottagande av ensamkommande
              barn. Den huvudsakliga motiveringen var att det rådde brist på
              varaktiga bostäder i redan ansträngda anvisningskommuner.
            </seg>
            <seg n="cfba6afd">
              Sedan dess har det kommit en ny överenskommelse om att ändra
              förutsättningen för uppehållstillstånd från synnerligen till särskilt
              ömmande omständigheter samt inkludera de ungas familjer, vilket
              sannolikt kommer att öka antalet uppehållstillstånd ytterligare.
            </seg>
            <seg n="0b5f5aa2">
              Är det inte ur integrationspolitisk synvinkel ansvarslöst av
              regeringen att med den nya överenskommelsen pressa kommunerna
              och en redan överansträngd asyl- och migrationspolitik ytterligare?
            </seg>
          </u>
          <note type="speaker" n="35e78ba0">
            Anf. 49 Statsrådet ERIK ULLENHAG (FP):
          </note>
          <note n="6c4e0e7b">
            Fru talman! Tack, David Lång, för frågan!
          </note>
          <u who="unknown" xml:id="i-a23be662c18772a8-2" n="5745c2d0">
            <seg n="a3dfeeca">
              Nej, ur integrationssynpunkt är det viktigt att fler kommuner
              tar ett större ansvar för ett mottagande. Det finns en grundläggande
              fråga om flyktinginvandring där vi alltid skiljer oss åt. Jag
              tycker att människor som flyr mördandet i Syrien ska få en fristad
              i Sverige. Det tycker inte Sverigedemokraterna.
            </seg>
            <seg n="4c9e299f">
              Om man tycker som jag att vi ska ha en öppenhet handlar det också
              om att fler kommuner behöver ta ett ansvar. Nu blandar David Lång
              ihop olika saker. Där det finns en möjlighet att ytterst använda
              tvång gäller ensamkommande barn. Där är verkligheten sådan att
              ett antal kommuner har fått ta ett alltför stort ansvar, och det
              är rimligt att fler kommuner är med och delar på den bördan.
            </seg>
            <seg n="8ae01c5f">
              Utgångspunkten i normalfallet, vilket också är det bästa ur integrationssynpunkt,
              är att det sker ett samtal med en kommun om att se till att få
              en bra start för en 14-, 15- eller 16-åring som har flytt på egen
              hand till Sverige.
            </seg>
            <seg n="a37f768c">
              Sedan blandar David Lång in den förändring vi nu är överens om
              när det gäller barn och barns asylskäl. Regeringens och Miljöpartiets
              samlade bedömning är att vi behöver ett tydligare barnperspektiv
              i flyktingpolitiken, och det kommer att leda till att fler som
              tidigare inte har fått skydd får stanna.
            </seg>
          </u>
          <note type="speaker" n="81b78fbe">
            Anf. 50 DAVID LÅNG (SD):
          </note>
          <u who="Q5969249" xml:id="i-8cc58b62be14d3ae-1" n="7976e3f6">
            <seg n="6537c6f8">
              Fru talman! Tack, statsrådet, för svaret!
            </seg>
            <seg n="4c93da3a">
              Jag var inne på frågan om ansvar. Ullenhag är integrationsminister,
              och hans ansvarsområde är integration. Integration är inte möjlig
              om antalet utlänningar som kommer hit är ohanterligt stort.
            </seg>
            <seg n="64d6ca44">
              Enligt Migrationsverket kommer i dag ungefär 70 procent av flyktingarna
              till Sverige landvägen. Utöver det kommer också en stor andel
              via flyg från andra EU-länder. Trots det avgjordes bara 18 procent
              av asylärendena förra året i enlighet med Dublinförordningen.
            </seg>
            <seg n="9a787e1d">
              Regeringen påstod tidigare att kommunerna inte kunde hantera
              dåvarande flyktingtillströmning. Den bästa lösningen kan då inte
              vara att i ännu högre grad belasta dessa kommuner när det finns
              andra EU-länder som i dag tar emot färre flyktingar och som i
              enlighet med Dublinförordningen också ska hantera deras asylprocesser
              eftersom man ska söka asyl i första asylland. Varför efterlever
              inte Sverige Dublinförordningen?
            </seg>
          </u>
          <note type="speaker" n="66eccc6d">
            Anf. 51 Statsrådet ERIK ULLENHAG (FP):
          </note>
          <u who="unknown" xml:id="i-0e9ddc1b7b4af6a6-15" n="5745c2d0">
            <seg n="86e86e4e">
              Fru talman! Det blir alltid lite märkligt när Sverigedemokraterna
              i grunden låtsas som att man vill ha integration. Ni lever egentligen
              på den grundläggande idén att ni inte vill att människor ska komma
              hit.
            </seg>
            <seg n="7c213936">
              Är det omöjligt att se till att människor kan få en ny start
              i Sverige? Svaret på den frågan är tydligt nej. Det största flyktingmottagandet
              Sverige har haft var under Balkankriget. Då sade människor med
              David Långs värderingar att detta aldrig kommer att gå: Sverige
              kan inte ge dem som flyr undan den etniska rensningen på Balkan
              en fristad i vårt land, utan någon annan borde hjälpa till.
            </seg>
            <seg n="1492e6d5">
              Men Sverige tog ett stort ansvar. I dag kan vi titta på hur det
              gick med Balkaninvandringen. Det gick ganska bra. Av dem som var
              barn när de kom till Sverige och fick en fristad är det fler som
              läser på svenska universitet än barn födda i Sverige. Sysselsättningsgraden
              bland dem som var under 30 år när de kom till Sverige är på ungefär
              samma nivå som för människor födda i Sverige.
            </seg>
            <seg n="d2a170d6">
              Jag förnekar inte att det finns integrationsutmaningar, men lösningen
              på dem blir aldrig att ställa grupp mot grupp. Lösningen på utmaningarna
              för denna regering blir aldrig att stänga Sveriges gränser. Vi
              ska fortsätta att vara stolta över öppenheten. Den har fungerat
              historiskt. Lösningen är inte att stänga gränserna, utan lösningen
              är fokus på jobb och kunskap i svenska språket.
            </seg>
            <seg n="b306abe9">
              Kravet på långsiktighet för de fristående skolorna
            </seg>
          </u>
          <note type="speaker" n="9165f004">
            Anf. 52 IBRAHIM BAYLAN (S):
          </note>
          <u who="Q3055916" xml:id="i-26bff39574f4c54e-0" n="fbd33a8b">
            <seg n="d1ade363">
              Fru talman! I maj förra året kom Socialdemokraterna, Miljöpartiet
              och de fyra borgerliga partierna överens i den så kallade Friskolekommittén
              om ett nytt regelverk för de fristående skolorna. Syftet var att
              få ordning och reda i vårt skolsystem. Vi har i mångt och mycket
              tappat kontrollen över det, och det drabbar framför allt eleverna
              och deras föräldrar.
            </seg>
            <seg n="46cca4aa">
              En viktig del av uppgörelsen var att vi kom överens om att vi
              skulle ställa krav på långsiktighet för att få driva skola. Bakgrunden
              är att det har funnits, och finns fortfarande, företag med snäv
              horisont för sina investeringar. Det i sin tur riskerar att drabba
              kvaliteten i skolan.
            </seg>
            <seg n="e5458823">
              Vi var överens om att det skulle ställas krav. Vi var också överens
              om att det skulle finnas tilläggsdirektiv med en definition av
              långsiktighet. Nu kom regeringen i torsdags med ett förslag som
              innebär att det ska utredas om det över huvud taget ska ställas
              krav på långsiktighet.
            </seg>
            <seg n="7c927296">
              Mina frågor riktar sig till Peter Norman. Är vi även i fortsättningen
              överens om att ställa krav? Varför är utredningsdirektivet så
              luddigt skrivet?
            </seg>
          </u>
          <note type="speaker" n="98f7d0b2">
            Anf. 53 Statsrådet PETER NORMAN (M):
          </note>
          <u who="unknown" xml:id="i-0e9ddc1b7b4af6a6-16" n="5745c2d0">
            <seg n="824b1b20">
              Fru talman! Tack, Ibrahim Baylan, för frågan! Den är viktig.
              Härmed får jag möjlighet att försöka förklara.
            </seg>
            <seg n="3e30e4c8">
              Regeringen står med bestämdhet bakom Friskolekommittén. Vi hävdar
              bestämt att tilläggsdirektivet som nu läggs fram till Ägarprövningsutredningen
              inte är i strid med Friskolekommitténs uppdrag – tvärtom.
            </seg>
            <seg n="ee2db9e1">
              Jag kan läsa upp en mening som jag tycker är väsentlig i det
              nu fattade beslutet om tilläggsdirektiv: En utgångspunkt bör vara
              att bolag som utför offentligt finansierade välfärdstjänster bör
              ha en långsiktig inriktning på sin verksamhet och inte huvudsakligen
              vara inriktade på kortsiktig lönsamhet eller inriktade på att
              sälja inom en viss tid.
            </seg>
            <seg n="d428c2a6">
              Regeringen säger också att vissa företag i sin affärspolicy har
              med att de ska sälja efter en viss tid. De företagen är förmodligen
              inte lämpliga att bedriva verksamhet. Detta ska utredaren på ett
              rättsligt sätt utreda. Här handlar det om att göra en rättssäker
              prövning – ett rättssäkert system. Jag vill med bestämdhet hävda
              att det vi nu gör är helt förenligt med Friskolekommitténs uppdrag,
              som jag är glad att vi är överens om.
            </seg>
          </u>
          <note type="speaker" n="a85b9d1e">
            Anf. 54 IBRAHIM BAYLAN (S):
          </note>
          <u who="Q3055916" xml:id="i-26bff39574f4c54e-1" n="fbd33a8b">
            <seg n="e3784f8a">
              Fru talman! Tack, statsrådet, för svaret – men jag är inte nöjd!
            </seg>
            <seg n="b628c423">
              Det är rätt och rimligt att alltid se över om det är rättsligt
              möjligt att göra så. Men i direktiven står det också att utredaren
              ska bedöma om det är lämpligt att ställa sådana krav. Jag menar
              att det är att frångå överenskommelsen. Där var vi överens om
              att det skulle ställas sådana krav därför att det finns ett problem
              med den affärsmodell som en del riskkapitalbolag har med en snäv
              investeringshorisont, som i sin tur riskerar att drabba kvaliteten
              på utbildningen.
            </seg>
            <seg n="008aacaa">
              Jag vill ha ett klart och tydligt besked på min fråga från statsrådet.
              För att en överenskommelse ska vara en överenskommelse måste man
              vara överens som parter. Är vi även i fortsättningen överens om
              att det ska ställas krav på långsiktighet och att det som nu utreds
              handlar om definitionen av densamma, eller är vi det inte? Svaret
              är naturligtvis avgörande för fortsättningen.
            </seg>
          </u>
          <note type="speaker" n="13c3f400">
            Anf. 55 Statsrådet PETER NORMAN (M):
          </note>
          <u who="unknown" xml:id="i-0e9ddc1b7b4af6a6-17" n="5745c2d0">
            <seg n="cec69c29">
              Fru talman! Vi är överens. Det är det korta svaret.
            </seg>
            <seg n="22cd3ac6">
              Det längre svaret är att utredningen ska se på om detta rättsligt
              är möjligt och lämpligt enligt aktiebolagslagen. I dag är det
              definierat så att det finns en portalparagraf om att aktiviteten
              i ett aktiebolag ska handla om vinst för ägarna. Det ska rättsligt
              redas ut om man i dagens aktiebolagslag kan forma in andra krav,
              andra definitioner, som gör att de här bolagen passar i välfärdssektorn.
            </seg>
            <seg n="241dfcd0">
              Detta kommer att ta tid. I samråd med utredaren har vi kommit
              fram till att, för att få ett ordentligt rättssäkert utlåtande,
              krävs den tid som är avsatt för utredningen.
            </seg>
            <seg n="c45babe3">
              Jag är helt överens med dig, Ibrahim Baylan, om den definition
              som du gav, och den återspeglas enligt min uppfattning i tilläggsdirektiven
              till Ägarprövningsutredningen.
            </seg>
            <seg n="7db7a982">
              Kvaliteten på undervisningen i svenska för invandrare
            </seg>
          </u>
          <note type="speaker" n="c5bb7ebe">
            Anf. 56 ROGER HADDAD (FP):
          </note>
          <u who="Q5781437" xml:id="i-775d7f57b8bedbad-2" n="a295f9d8">
            <seg n="40d20cdb">
              Fru talman! Etableringen av utrikes födda på arbetsmarknaden
              har nämnts som en stor och viktig utmaning. Även om vi ser positiva
              tecken är det fortsatt alldeles för många med invandrarbakgrund
              som inte etablerar sig på svensk arbetsmarknad. Integrationsministern
              har nämnt i debatten att det viktigaste för alliansregeringen
              är utbildning och jobb.
            </seg>
            <seg n="76f6f952">
              Efter den etableringsreform som infördes 2010 och Skolinspektionens
              granskning av svenska för invandrare finns det väldigt mycket
              att önska. Bland annat kritiseras kvaliteten, inte minst att det
              är för dålig individanpassning. Eftersom det här har stark påverkan
              på integrationsprocessen är min fråga till statsrådet Erik Ullenhag
              vad han tänker vidta för åtgärder.
            </seg>
          </u>
          <note type="speaker" n="8b310ae9">
            Anf. 57 Statsrådet ERIK ULLENHAG (FP):
          </note>
          <u who="unknown" xml:id="i-0e9ddc1b7b4af6a6-18" n="5745c2d0">
            <seg n="cfee4923">
              Fru talman! Vi har gjort ett antal insatser för att förstärka
              kvaliteten i svenska för invandrare. Under senare år har det också
              gett resultat. Det är betydligt fler som läser svenska för invandrare
              i dag, och det är betydligt fler som går ut med godkända betyg
              än för ett antal år sedan. På ren svenska: Fler av dem som kommer
              till Sverige lär sig svenska, och det är bra.
            </seg>
            <seg n="973f7354">
              Frågeställaren har helt rätt i att vi fortfarande har ganska
              kraftiga utmaningar kvar. Vi har variation över landet. På sina
              håll är vi väldigt duktiga på att se till att vi anpassar undervisningen
              efter den utbildningsnivå en person har med sig. På andra håll
              har vi fortfarande problem med att vi har för lite av individualisering.
            </seg>
            <seg n="a2f0366b">
              Regeringen har på sitt bord betänkandet från den så kallade Sfi-pengsutredningen,
              som är lite bredare och där man ser på svenska för invandrare
              brett. Det finns fler förslag där som vi jobbar vidare med, bland
              annat förslaget om att lyfta in svenska för invandrare som en
              del av den kommunala vuxenutbildningen för att göra det lättare
              för den som vill läsa vidare på universitetet att gå från svenska
              för invandrare till svenska som andraspråk och sedan till universitetsutbildning
              som komplettering.
            </seg>
          </u>
          <note type="speaker" n="3ee8dc5a">
            Anf. 58 ROGER HADDAD (FP):
          </note>
          <u who="Q5781437" xml:id="i-775d7f57b8bedbad-3" n="a295f9d8">
            <seg n="6df23ac6">
              Fru talman! Jag vill tacka statsrådet för svaret. Att kunna välja
              svenskundervisning är jätteviktigt, och det är viktigt att det
              ska anpassas till olika yrken. Då har Arbetsförmedlingen en viktig
              roll redan i etableringsprocessen. Även här finns det synpunkter.
              Samverkan mellan kommunernas sfi-enheter och Arbetsförmedlingen
              kan bli bättre, och enskilda ska kunna skrivas in mycket snabbare
              i sfi. Det fungerar inte i dag.
            </seg>
            <seg n="f2e23f10">
              Jag vill naturligtvis veta vad statsrådet som ansvarig för etableringsreformen
              tycker kring den här problematiken.
            </seg>
          </u>
          <note type="speaker" n="c732bbf0">
            Anf. 59 Statsrådet ERIK ULLENHAG (FP):
          </note>
          <u who="unknown" xml:id="i-0e9ddc1b7b4af6a6-19" n="5745c2d0">
            <seg n="5c9b86fd">
              Fru talman! En sak som vi vet fungerar bra är att koppla svenskundervisning
              till det yrke man har i Sverige, som svenska för busschaufförer,
              svenska med yrkesinriktning, praktik tillsammans med svenskundervisning.
              Vi ser en kraftigt ökad motivation hos dem som har kommit, och
              vi ser en kraftig förbättring när det gäller att få jobb. Man
              lär sig svenska snabbare. Den utredning som jag nämnde lägger
              fram förslag även i denna del. Kan vi föra det här samman så att
              det blir enklare att läsa yrkessvenska runt om i Sverige? Det
              är en av de frågor som vi kommer att arbeta vidare med.
            </seg>
            <seg n="5e0a78b4">
              Vi har en utveckling på sfi som går åt rätt håll, men vi har
              mycket kvar att göra. Det är bedrövligt, vilket jag ser när jag
              besöker kommunerna, när olika aktörer drar åt olika håll och inte
              ser till att man använder den första tiden i Sverige på rätt sätt
              för att snabbare komma i jobb och lära sig svenska språket. Där
              har vi också mycket kvar att göra när det gäller samverkan.
            </seg>
            <seg n="abe998ca">
              Fokus på jobb och fokus på svenska språket är kärnan, men vi
              ska återkomma med fler förslag framöver.
            </seg>
            <seg n="48c894cd">
              Åtgärder mot tiggeri
            </seg>
          </u>
          <note type="speaker" n="aab7e9cf">
            Anf. 60 ANN-CHRISTIN AHLBERG (S):
          </note>
          <u who="Q3375059" xml:id="i-6ca20082b66a0d66-0" n="dea0bc63">
            <seg n="c81ddc43">
              Fru talman! Det gör ont i mig att se fattiga människor från andra
              länder sitta ute i kylan, ofta hela dagar, med en liten pappmugg
              som de hoppas att vi som går förbi lägger en slant i därför att
              de inte kan försörja sig i sitt eget hemland. Tiggeri, som vi
              kallar det för, är inget någon gör med stolthet, utan man tvingas
              in i denna situation av fattigdom och utsatthet.
            </seg>
            <seg n="8e967d13">
              Många vill hjälpa, men det är svårt för kommunerna att göra insatser
              för dessa utsatta människor utifrån dagens regler. Kommunerna
              klarar inte av att ta ansvar själva, utan det behövs nationella
              riktlinjer och hjälp.
            </seg>
            <seg n="c890e148">
              Min fråga går till statsrådet Erik Ullenhag: Vad avser regeringen
              att göra eller gör för att kommunerna ska få hjälp att klara denna
              svåra situation?
            </seg>
          </u>
          <note type="speaker" n="90c26dc2">
            Anf. 61 Statsrådet ERIK ULLENHAG (FP):
          </note>
          <u who="unknown" xml:id="i-0e9ddc1b7b4af6a6-20" n="5745c2d0">
            <seg n="f7e5b92b">
              Fru talman! Det är en angelägen fråga. Det berör oss alla när
              vi möter människor som väljer att tigga på en gata i Sverige.
              Bakgrunden är ungefär den som frågeställaren berättar om. Man
              har kommit från en situation med ofta diskriminering, mycket stort
              utanförskap och väldigt lite av framtidstro i ett av de länder
              som är medlem i den europeiska unionen.
            </seg>
            <seg n="19a113d8">
              Det förs fram olika förslag i debatten. En del säger: Vi måste
              stänga våra gränser. Det är inte svaret. Den fria rörligheten
              ska gälla alla européer oavsett etnisk bakgrund. En del andra
              säger: Vi ska förbjuda tiggeri; då löser vi det hela. Det är inte
              heller svaret. Om vi skapar ett samhälle där man säger nej till
              att visa solidaritet gentemot varandra är vi på en mycket farlig
              väg, och vi lägger dessutom skulden på den som tigger.
            </seg>
            <seg n="96c1c370">
              Den fråga som vi måste jobba med är att se till att situationen
              blir drägligare i de länder som dessa människor kommer ifrån,
              framför allt Rumänien. Men även Ungern och Tjeckien har stora
              romska minoriteter som lever under miserabla förhållanden.
            </seg>
            <seg n="f27138c3">
              Jag kommer att återkomma till vad vi gör på EU-nivå.
            </seg>
          </u>
          <note type="speaker" n="b1c76172">
            Anf. 62 ANN-CHRISTIN AHLBERG (S):
          </note>
          <u who="Q3375059" xml:id="i-6ca20082b66a0d66-1" n="dea0bc63">
            <seg n="87e49589">
              Fru talman! EU och dess medlemsländer måste självklart ta sitt
              ansvar, men Sveriges regering har också möjlighet att hjälpa till.
              Många av dessa människor som vi ser vittnar om att det, trots
              att de tvingas att sova och bo i provisoriska tält eller utomhus,
              är bättre än hur de har det i sitt hemland. Det är något som är
              svårt att förstå för väldigt många av oss, speciellt för oss här
              inne.
            </seg>
            <seg n="75db3d79">
              Att bekämpa fattigdom är en sak och en lösning, men det tar tid.
              Att förbjuda tiggeri, som en del vill, är inte någon lösning på
              problemet – det håller jag med om. Det handlar människor som ofta
              är utsatta för diskriminering i sitt eget hemland. Det handlar
              om människor som är väldigt fattiga.
            </seg>
            <seg n="a4a81ec7">
              Jag fick inte riktigt något svar från statsrådet. Vad avser regeringen
              att göra eller gör? Det här är angeläget, för det handlar om människor.
            </seg>
          </u>
          <note type="speaker" n="0b9db5f7">
            Anf. 63 Statsrådet ERIK ULLENHAG (FP):
          </note>
          <u who="unknown" xml:id="i-0e9ddc1b7b4af6a6-21" n="5745c2d0">
            <seg n="1441e024">
              Fru talman! Vi trycker på framför allt på EU-nivå för att länder
              ska ha ansvar för de medborgare de har i sitt land. Vi är några
              i denna kammare som vet hur situationen ser ut till exempel för
              romer i flera av EU:s medlemsländer. Den är ofta vedervärdig.
            </seg>
            <seg n="8f507ae3">
              Vi har ett politiskt klimat i Europa där politiska ledare hetsar
              mot romer. Det har jag tagit upp på EU-nivå. Jag kommer att träffa
              den rumänska ambassadören i veckan. Vi kommer att fortsätta diskussionen
              om hur vi kan sätta ytterligare tryck på de berörda länderna.
            </seg>
            <seg n="a386f12a">
              Det finns pengar i bakgrunden. EU-systemet erbjuder pengar för
              att bryta fattigdomen, men det provocerande är att till exempel
              Rumänien inte ens söker dessa pengar som man kan få från EU-systemet
              för att göra något åt problemet.
            </seg>
            <seg n="e538839c">
              Den svåra fråga som ställs är om regeringen borde göra mer för
              den här gruppen. Det finns inga sådana planer i dagsläget, av
              det enkla skälet att idén med den fria rörligheten är att man
              ska kunna röra sig mellan länder, söka jobb och studera. Det här
              är en grupp som egentligen inte är en del av det svenska välfärdssystemet.
            </seg>
            <seg n="943181a8">
              Några sådana planer finns alltså inte i dagsläget.
            </seg>
            <seg n="9a8603af">
              De afghanska tolkarna i den svenska försvarsmakten
            </seg>
          </u>
          <note type="speaker" n="0514a2ca">
            Anf. 64 CLAS-GÖRAN CARLSSON (S):
          </note>
          <u who="Q4887285" xml:id="i-ffa7296b01d02e0e-0" n="9eba2069">
            <seg n="e1b92ebc">
              Fru talman! Jag riktar mig till försvarsminister Karin Enström.
              Det handlar i grunden om ödet för de afghanska tolkar som tjänstgjort
              för den svenska försvarsmakten. Ödet för dem är fortfarande oklart.
            </seg>
            <seg n="1a6661fa">
              Vi kunde i Svenska Dagbladet den 6 januari läsa vad fyra svenska
              Afghanistanveteraner tycker i frågan. De menar att den lösning
              som regeringen presenterat inte duger. De anser vidare att regeringen
              genom migrationsminister Tobias Billström klargjort att den inte
              förstår varför Sverige har ett särskilt ansvar gentemot dessa
              individer.
            </seg>
            <seg n="78d20d72">
              Därför undrar jag: Hur många tolkar är det som har fått komma
              till Sverige? Var finns transparensen i processen? Kanske framför
              allt den principiella frågan: Finns det garantier för att denna
              lösning kommer att fungera även för framtida insatser?
            </seg>
          </u>
          <note type="speaker" n="0ddaae5d">
            Anf. 65 Försvarsminister KARIN ENSTRÖM (M):
          </note>
          <u who="unknown" xml:id="i-0e9ddc1b7b4af6a6-22" n="5745c2d0">
            <seg n="3bfc4fcf">
              Fru talman! Tack, Clas-Göran Carlsson, för frågan. Att det har
              funnits och finns afghaner som är villiga att tjänstgöra som tolkar
              till stöd för den svenska insatsen i Afghanistan – både när det
              gäller den militära delen och självklart också den civila delen
              – har varit avgörande för att man ska kunna lösa sina uppgifter.
              Det är vi alla överens om.
            </seg>
            <seg n="67449453">
              Försvarsmaktens behov av tolkar kommer nu att minska – och har
              minskat – i och med att vi är överens om att vi ska dra ned på
              vår insats i Afghanistan. Det är också det som görs inom ramen
              för ISAF. Då har den här frågan kommit upp.
            </seg>
            <seg n="f9d01cbd">
              Det är ett antal tolkar som har känt sig hotade och oroliga inför
              framtiden. Här har Försvarsmakten tillsammans med Migrationsverket
              genomfört ett arbete för att se hur situationen kan lösas. Det
              är inte enkelt. Det finns en migrationslagstiftning, och vi har
              naturligtvis ett ansvar. Jag återkommer till det i mitt nästa
              inlägg.
            </seg>
          </u>
          <note type="speaker" n="ee036578">
            Anf. 66 CLAS-GÖRAN CARLSSON (S):
          </note>
          <u who="Q4887285" xml:id="i-ffa7296b01d02e0e-1" n="9eba2069">
            <seg n="174f7be9">
              Fru talman! Jag kan inte påstå att jag är fullt till freds med
              de besked som har lämnats, men jag hoppas på ytterliga svar i
              försvarsministerns nästa inlägg.
            </seg>
            <seg n="2efbf3ae">
              Det här handlar ytterst om liv eller död för de människor som
              riskerat både sina egna och sina familjers liv för att den svenska
              försvarsmakten ska kunna klara sin insats i Afghanistan.
            </seg>
            <seg n="77e91676">
              Framför allt är detta en än mer principiell frågeställning. När
              den svenska försvarsmakten deltar i operationer utomlands krävs
              oftast medverkan antingen av tolkar eller av annan lokalanställd
              personal för att vi ska klara uppgiften.
            </seg>
            <seg n="29e7ab1c">
              Då frågar man sig: Är det rimligt att outsourca den här typen
              av arbetsuppgifter till bemanningsföretag för att slippa undan
              ansvaret för den personal som behövs?
            </seg>
            <seg n="1b2c4963">
              Vi har i tidigare motioner begärt att regeringen ska återkomma
              med förslag till de lagändringar som krävs för att garantera ett
              effektivt skydd för den lokalanställda personalen. Är regeringen
              beredd att medverka till den förändringen?
            </seg>
          </u>
          <note type="speaker" n="c2e642a3">
            Anf. 67 Försvarsminister KARIN ENSTRÖM (M):
          </note>
          <u who="unknown" xml:id="i-0e9ddc1b7b4af6a6-23" n="5745c2d0">
            <seg n="7a01807e">
              Fru talman! Försvarsmakten har på ett väldigt tydligt sätt visat
              hur man noggrant sett till individ för individ som har känt oro
              över sin framtid. Man har också tagit ansvar för att anvisa individerna
              ett annat jobb och ge dem möjlighet till karriärväxling när tjänstgöringen
              som tolk inte längre behövs, eftersom vi drar ned på antalet och
              omfattningen av insatsen i Afghanistan.
            </seg>
            <seg n="61a8cab0">
              Här finns en rad åtgärder som Försvarsmakten som arbetsgivare
              under en kortare eller längre tagit på sig att vidta. Det handlar
              om karriärväxlingsprogram och om att få stöd att för att flytta
              inom landet, eftersom man är känd på den plats där man verkar.
            </seg>
            <seg n="24b0f1e7">
              Sedan har det bedrivits ett bra samarbete mellan myndigheten
              Förvarsmakten och Migrationsverket för att se vad det finns för
              möjligheter – om de övriga åtgärderna inte räcker – inom ramen
              för vidarebosättningsprogrammet att komma till Sverige och få
              skydd.
            </seg>
            <seg n="fb2f25f9">
              Långsiktighet i välfärden
            </seg>
          </u>
          <note type="speaker" n="df44424c">
            Anf. 68 ANDERS W JONSSON (C):
          </note>
          <u who="unknown" xml:id="i-09c75da3f2c16466-0" n="5745c2d0">
            <seg n="f523eff4">
              Fru talman! Jag vill ställa min fråga till statsrådet Peter Norman.
              Regeringen kom nu i veckan med ett förslag om direktiv till en
              utredning för att åstadkomma långsiktighet i välfärden. Vi från
              Centerpartiet tycker att det var klokt att man inte pekade ut
              särskilda ägarformer, eftersom långsiktighet ju är lika viktigt
              oavsett om det handlar om en friskola eller en kommunal skola.
              Det är lika viktigt oavsett om äldreboende drivs av ett privat
              företag eller av en frikyrka.
            </seg>
            <seg n="adff44ca">
              Som jag ser det har de riktigt stora problemen med kortsiktighet
              orsakats av agerandet hos kommuner och landsting.
            </seg>
            <seg n="1f1a7c0f">
              Socialdemokratiskt styrda Nordmaling bestämde i november att
              med kort varsel stänga alla byskolor i kommunen. Socialdemokraterna
              i Bräcke kommun är beredda att med kort varsel stänga högstadiet
              i Kälarne som är en välfungerande skola.
            </seg>
            <seg n="e7d33e38">
              Min fråga till statsrådet är: Kommer utredningen att lägga fram
              förslag som innebär att det ska krävas långsiktighet också när
              det gäller kommuners och landstings agerande?
            </seg>
          </u>
          <note type="speaker" n="3e87eef0">
            Anf. 69 Statsrådet PETER NORMAN (M):
          </note>
          <u who="unknown" xml:id="i-0e9ddc1b7b4af6a6-24" n="5745c2d0">
            <seg n="21b1046c">
              Fru talman! Alliansens syn på frågan om privata inslag i välfärden
              är att de är välkomna. De kompletterar de offentliga insatserna
              på ett bra sätt och gör det möjligt för konsumenterna att välja.
              De gör det också möjligt för anställda i olika sektorer att få
              fler arbetsgivare att välja mellan. Det är väldigt viktigt. Det
              leder också till ett driv som ökar produktiviteten, vårdformer,
              pedagogik och så vidare. Därför är det bra att man kan göra många
              olika val inom välfärdssektorn. Det är också bra med olika ägarformer.
            </seg>
            <seg n="bc8691f1">
              Däremot är det en viktig poäng att det ska finnas en långsiktighet.
              Som Anders W Jonsson säger finns det exempel från både den offentliga
              och den privata sidan där det har saknats långsiktighet.
            </seg>
            <seg n="6d42eb68">
              I tilläggsdirektiven till Ägarprövningsutredningen är vi väldigt
              tydliga med att det ska finnas en långsiktighet. Vi skriver också
              att exempelvis företag som har sin policy att sälja bolaget inom
              några år förmodligen inte är lämpliga som ägare till bolag inom
              den här sektorn. Men det gäller naturligtvis även offentligt ägda
              bolag.
            </seg>
          </u>
          <note type="speaker" n="3a606ad0">
            Anf. 70 ANDERS W JONSSON (C):
          </note>
          <u who="unknown" xml:id="i-09c75da3f2c16466-1" n="5745c2d0">
            <seg n="1621df67">
              Fru talman! Jag får tacka för svaret. Vi har hört socialdemokrater
              här tidigare i dag prisa långsiktighet och långsiktiga spelregler.
              Föräldrarna och barnen i Nordmalings kommun vill nog inte ha någonting
              hellre än långsiktighet för byskolorna. Samma sak gäller Kälarne
              i Jämtland, där föräldrarna och eleverna vill ha långsiktiga besked
              om högstadiet där.
            </seg>
            <seg n="c130f8fb">
              Min fråga till statsrådet är: Kommer det i den här utredningen
              att ställas samma krav på kommuner när det gäller långsiktighet
              för exempelvis kommunala skolor? Det är orimligt när ett friskoleföretag
              snabbt lägger ned en skola. På samma sätt är det fullständigt
              orimligt när kommunerna beter sig på det här viset och ställer
              föräldrar och elever inför fullbordat faktum och med väldigt kort
              varsel stänger en kommunal skola eller – som i Kälarne – ett kommunalt
              högstadium.
            </seg>
          </u>
          <note type="speaker" n="e679f1fb">
            Anf. 71 Statsrådet PETER NORMAN (M):
          </note>
          <u who="unknown" xml:id="i-0e9ddc1b7b4af6a6-25" n="5745c2d0">
            <seg n="effa7bd2">
              Fru talman! Det är inte utredningen som ställer krav på aktörerna,
              utan det är snarare den lagstiftning och proposition som ligger
              till grund för behandling här i kammaren. Utredningen ska komma
              fram till ett resultat som överlämnas till regeringen i november
              2014. Därefter sker det beredning på Regeringskansliet. Sedan
              läggs det fram en proposition för riksdagen.
            </seg>
            <seg n="dacf8318">
              Jag övertygad om att i det arbetet kommer långsiktigheten att
              poängteras, såväl för privata som för offentliga aktörer. Allt
              annat tycker jag vore helt vansinnigt.
            </seg>
            <seg n="ce67f390">
              Bredbandsutbyggnaden
            </seg>
          </u>
          <note type="speaker" n="5b2c6dd8">
            Anf. 72 KRISTINA NILSSON (S):
          </note>
          <u who="Q4958119" xml:id="i-cc41bbcc7dc3ebae-0" n="67b9b2be">
            <seg n="d94a7bc2">
              Fru talman! Min fråga går till landsbygdsministern.
            </seg>
            <seg n="e411da88">
              Bredband är ju en väldigt viktig förutsättning för att man ska
              kunna bo och verka på landsbygden. I områden där marknaden inte
              vill göra eller inte har gjort nödvändiga investeringar har det
              under de senaste åren anvisats medel till små, ideella fiberföreningar.
            </seg>
            <seg n="4a068950">
              Jag tycker att man borde fundera över om det verkligen är ett
              rimligt sätt att ta ansvar för att det ska bli ett robust, sammanhängande
              och kvalitetssäkrat fibernät.
            </seg>
            <seg n="d8635036">
              Det här har skapat ett stort engagemang inte minst i Västernorrland,
              där jag kommer ifrån. Under resans gång har det varit en del turer
              med stoppade bidrag och förändrade regler som har gjort det lite
              svårt. En farhåga som finns är att om man väljer att genomföra
              mindre projekt blir det krångligt och svårt att klara av större
              projekt, då man förväntas ha kompetens i princip som en myndighet
              när det gäller till exempel LOU.
            </seg>
            <seg n="a7ac707c">
              Den fråga som jag vill ställa är: Ser landsbygdsministern någon
              fara i att detta kan leda till mindre nät som inte är robusta,
              väl sammanhängande och kvalitetssäkrade? Är det här ett rimligt
              sätt att ta ansvar för att hela landet ska utvecklas?
            </seg>
          </u>
          <note type="speaker" n="8f143e47">
            Anf. 73 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-0e9ddc1b7b4af6a6-26" n="399b2f44">
            <seg n="407d868d">
              Fru talman! Bredband är en viktig förutsättning för utveckling
              i alla delar av vårt land. Min och vår strävan är att det ska
              bli en utbyggnad som är så kostnadseffektiv som det bara är möjligt.
              Många gånger är det lokala organisationer, föreningar och liknande
              engagerar sig. Då får man mest utbyggnad för de pengar som finns
              tillgängliga.
            </seg>
            <seg n="205dc415">
              Därtill är det min absoluta uppfattning att man på myndighetssidan
              måste vara så effektiv som möjligt för att få ned handläggningstiden
              så att pengarna kommer till dem som de facto utför utbyggnaden.
            </seg>
            <seg n="019a810d">
              För övrigt kan jag nämna för kammaren att jag precis har svarat
              på en skriftlig fråga som ledamoten har ställt i den här frågan.
            </seg>
          </u>
          <note type="speaker" n="1dde6195">
            Anf. 74 KRISTINA NILSSON (S):
          </note>
          <u who="Q4958119" xml:id="i-cc41bbcc7dc3ebae-1" n="67b9b2be">
            <seg n="026fd731">
              Fru talman! Jag konstaterar att landsbygdsministern tycker att
              det är på sin plats att när det inte finns något marknadsintresse
              ska små ideella föreningar ta ett mycket stort ansvar för att
              skapa infrastruktur. Enligt mitt sätt att se på frågan är infrastruktur
              väldigt viktig för hela landet. Det handlar om de matproducenter,
              skogsbrukare och andra för landet viktiga företagare som finns
              på landsbygden. Det är ytterst beroende av att det hela fungerar.
            </seg>
            <seg n="77ca2d5e">
              Jag oroar mig för vad som händer nu när det dras ned på landsbygdsprogrammet
              och regeringen inte har några planer på att täcka upp för det.
              Kan landsbygdsministern garantera att de mål som har lagts fast
              i bredbandsstrategin uppnås och att de 10 procent av befolkningen
              som inte har tillgång till bredband inte företrädesvis behöver
              vara människor på landsbygden? Kan landsbygdsministern också garantera
              att näten blir robusta?
            </seg>
          </u>
          <note type="speaker" n="c07a547f">
            Anf. 75 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-0e9ddc1b7b4af6a6-27" n="399b2f44">
            <seg n="6dbc5559">
              Fru talman! Min uppfattning är att tillgänglig peng används mest
              effektivt om man engagerar lokala föreningar, organisationer och
              entreprenörer. Pengen är alltid begränsad, oavsett hur stor den
              är. Då gäller det att utnyttja den på bästa möjliga sätt. Min
              uppfattning är att det görs bäst genom att man engagerar lokala
              krafter, som ofta är organiserade i ett lokalt föreningsliv.
            </seg>
            <seg n="4a834085">
              Därför kan den utbyggnad som sker i stora delar av vårt land
              göras med framgång. Jag bara förutsätter att nätet blir robust,
              stabilt och kompatibelt med andra nät.
            </seg>
            <seg n="ba71763b">
              Upphandlingen av lastbilar till försvaret
            </seg>
          </u>
          <note type="speaker" n="3c851be7">
            Anf. 76 ANNA-LENA SÖRENSON (S):
          </note>
          <u who="Q4981914" xml:id="i-480451aa4b8db2bb-0" n="5f60b0c8">
            <seg n="06413f34">
              Fru talman! Jag har en fråga till försvarsminister Karin Enström,
              och den utgår från en artikel i Svenska Dagbladet som publicerades
              i lördags och handlar om den avbrutna upphandlingen av tunga lastbilar
              till försvaret som skulle göras tillsammans med Norge.
            </seg>
            <seg n="4373eaff">
              Den avbrutna affären kan få stora konsekvenser, som till exempel
              en skadeavgift på 10 miljoner kronor och osäkra eller försenade
              leveranser till försvaret. Inte minst kan oklarheterna kring regler
              och lagstiftning sätta käppar i hjulet för vidare upphandlingsarbete
              inom det nordiska försvarssamarbetet, Nordefco.
            </seg>
            <seg n="b2288373">
              Tidningen publicerar en intervju med generaldirektören för FMV,
              och hon menar att regeringen har ett stort ansvar i det som skett
              eftersom regeringen inte har varit tillräckligt noggrann när man
              fattat beslut om samarbete och inte angett när avsteg från LOU
              kan göras.
            </seg>
            <seg n="d7d9e29a">
              Min fråga till ministern är om hon anser att regeringen har slarvat
              vid beslutsfattandet och om det går att åtgärda misstaget och
              lindra konsekvenserna.
            </seg>
          </u>
          <note type="speaker" n="edcefc4a">
            Anf. 77 Försvarsminister KARIN ENSTRÖM (M):
          </note>
          <u who="unknown" xml:id="i-0e9ddc1b7b4af6a6-28" n="5745c2d0">
            <seg n="b5e22e4c">
              Fru talman! Som Anna-Lena Sörenson vet är materielförsörjning
              en viktig fråga, och vi har haft en hel del diskussioner kring
              hur vi kan förse Försvarsmakten med rätt materiel på ett så effektivt
              sätt som möjligt. Då är en av de möjligheter som vi har sett att
              göra detta i samarbete med andra och inte minst i samarbete med
              våra nordiska grannar, och i detta fall just den upphandling som
              Anna-Lena Sörenson tar upp som handlar om lastbilar.
            </seg>
            <seg n="d03de7eb">
              Generellt sett innebär det att om man ska göra en upphandling
              tillsammans med ett annat land måste man ibland välja vilken väg
              man ska gå. Utvecklingen av detta – vi har inte sett slutet än,
              och det är under granskning – visar att det kan finnas ett behov
              av att bli tydligare med vilka upphandlingsregler man ska välja
              och hur man ska göra i ett sådant här samarbete som kan gälla
              två eller flera länder.
            </seg>
          </u>
          <note type="speaker" n="92e474be">
            Anf. 78 ANNA-LENA SÖRENSON (S):
          </note>
          <u who="Q4981914" xml:id="i-480451aa4b8db2bb-1" n="5f60b0c8">
            <seg n="ce520a6d">
              Fru talman! Tack, ministern! Jag är inte helt nöjd med svaret,
              för min fråga handlar om vilket ansvar regeringen har i detta
              fall och hur beslutsfattandet har gått till.
            </seg>
            <seg n="1aab0f33">
              Jag har svårt att tänka mig att det är brist på kompetens i Regeringskansliet,
              för det ordnar man säkert. Men jag funderar hur ideologiskt betingat
              ett sådant här beslut är, om man håller fast vid LOU till vilket
              pris som helst och tror på marknadskrafterna. Det leder till osäkerhet
              och till rena felaktigheter.
            </seg>
            <seg n="f7e227e8">
              Konsekvenserna är ganska omfattande. Det handlar om att tillgodose
              försvarets operativa förmåga och kunna göra det på ett gott sätt.
              Det handlar inte minst om det som försvarsministern själv var
              inne på, om långsiktigt samarbete i Nordefco, som vi är överens
              om är strategiskt väldigt viktigt inför framtiden. Det handlar
              naturligtvis också om de diplomatiska förbindelserna mellan Sverige
              och Norge.
            </seg>
            <seg n="7b4d2884">
              Min fråga kvarstår: Hur ser försvarsministern på konsekvenserna?
              Går det att lindra dem?
            </seg>
          </u>
          <note type="speaker" n="a01f9536">
            Anf. 79 Försvarsminister KARIN ENSTRÖM (M):
          </note>
          <u who="unknown" xml:id="i-0e9ddc1b7b4af6a6-29" n="5745c2d0">
            <seg n="d0a877ce">
              Fru talman! Det ligger självklart både i vårt och i Norges intresse
              att hitta en lösning på den här frågan. Vi måste också avvakta
              resultatet av Konkurrensverkets granskning innan man kan bestämma
              vad man ska göra just i detta exempel.
            </seg>
            <seg n="82f6561e">
              Om jag ska säga något generellt om exemplet är det att jag hoppas
              att vi är överens om – det har vi varit tidigare i alla fall –
              att det är bra att samarbeta även på materielanskaffningsområdet.
              Normalt sett har praxis internationellt varit att man väljer ut
              ett land som är huvudansvarigt för den gemensamma upphandlingen.
              När vi har gjort upphandlingar tillsammans med andra länder har
              det ibland varit från Sveriges och ibland utifrån det andra landets
              upphandlingslagstiftning.
            </seg>
            <seg n="a37e5fd8">
              Det viktigaste för mig nu är att Försvarsmaktens behov av dessa
              lastbilar kan tillgodoses så snart som möjligt, och vi hoppas
              få ett besked från Konkurrensverket så att vi kan se hur vi ska
              gå vidare med just denna upphandling.
            </seg>
          </u>
          <note n="e927fe45">
            Svenska medborgare fängslade i Tunisien
          </note>
          <note type="speaker" n="ebaa3fcf">
            Anf. 80 DÉSIRÉE PETHRUS (KD):
          </note>
          <u who="Q4972645" xml:id="i-dc8da161fdc15701-0" n="156fce26">
            <seg n="96ef2cec">
              Fru talman! Jag har en fråga till statsrådet Ulf Kristersson,
              och det är en allmän fråga. Det gäller en artikel i Svenska Dagbladet
              i dag om de två svenska medborgare som sitter fängslade i Tunisien.
            </seg>
            <seg n="874512c0">
              Det här är alltid känsliga frågor. Men jag känner att allt vad
              I viljen – om man själv var fängslad utan att ha fått en rättegång
              på 14 månader. Jag tror att vi alla som anhöriga skulle reagera.
              Anhöriga har nu börjat höra av sig.
            </seg>
            <seg n="99c016a8">
              Daniel Bakke och Per-Åke Helgesson har alltså varit 14 månader
              i fängelse utan rättegång. Jag vet inte anledningen till att de
              var i Tunisien, men de skulle skydda en norsk kvinna som hade
              en vårdnadstvist. Hon var orolig och rädd för mannen, sägs det,
              och därför hade hon dessa två personer från ett säkerhetsbolag
              med sig.
            </seg>
            <seg n="619ec7e7">
              Sverige bidrar med stöd till rättssystemet i Tunisien, och det
              är ytterligare en anledning till att ta upp den här frågan i Sveriges
              regering. Därför frågar jag vad statsrådet kan göra i detta fall.
            </seg>
          </u>
          <note type="speaker" n="81fbe322">
            Anf. 81 Statsrådet ULF KRISTERSSON (M):
          </note>
          <u who="unknown" xml:id="i-0e9ddc1b7b4af6a6-30" n="5745c2d0">
            <seg n="849d3da7">
              Fru talman! Jag tror att alla frågeställare förstår att man som
              statsråd förbereder sig på alla möjliga olika tänkbara frågor
              man kan få under en frågestund som inte tillhör ens eget ansvarsområde.
              Jag medger att detta inte är en av de frågor jag har förberett
              mig på.
            </seg>
            <seg n="f49f5da4">
              Jag tror att få saker vore så olämpliga att börja spekulera i
              som vad Sverige gör just på detta område. Jag är rätt övertygad
              om att vi följer den tradition vi har, att Utrikesdepartementet
              gör precis det som är lämpligt och möjligt att göra för att hjälpa
              svenska medborgare som befinner sig i sådana här situationer.
              Jag tänker inte ens försöka spekulera i exakt vad vi gör i detta
              fall.
            </seg>
          </u>
          <note type="speaker" n="47874043">
            Anf. 82 DÉSIRÉE PETHRUS (KD):
          </note>
          <u who="Q4972645" xml:id="i-dc8da161fdc15701-1" n="156fce26">
            <seg n="3af0be3d">
              Fru talman! Eftersom Sverige ger bistånd till det tunisiska rättssystemet,
              och bidrar till att utbilda domare för att de ska lära sig hur
              vi jobbar i ett rättssäkert system, ger det ytterligare lite input
              för att Sverige måste vara med och bevaka vad som händer i det
              tunisiska rättssystemet. En möjlighet är då att följa detta ärende
              och se hur de tar till sig den kunskap som vi vidareförmedlar
              genom våra biståndsmedel, som jag tror är 50 miljoner kronor.
            </seg>
            <seg n="47b3ec3d">
              Jag ser med stor tillförsikt på att regeringen gör sitt arbete,
              men jag tycker ändå att det känns viktigt att lyfta fram att 14
              månader är en lång tid utan rättegång. Vi har inte sett några
              bevis, och låt då bevisen mot dessa svenska medborgare komma fram.
              Jag tycker att det är viktigt att påpeka detta.
            </seg>
          </u>
          <note type="speaker" n="34d4fa41">
            Anf. 83 Statsrådet ULF KRISTERSSON (M):
          </note>
          <u who="unknown" xml:id="i-0e9ddc1b7b4af6a6-31" n="5745c2d0">
            <seg n="e3180bb5">
              Fru talman! Jag förstår helt Désirée Pethrus poäng, och jag tar
              med mig frågan.
            </seg>
            <seg n="91358559">
              Åtgärder för att förbättra statens ekonomi
            </seg>
          </u>
          <note type="speaker" n="b14f5477">
            Anf. 84 KRISTER ÖRNFJÄDER (S):
          </note>
          <u who="Q3845415" xml:id="i-d5cd13496ca99c18-0" n="c4591740">
            <seg n="bdcdff02">
              Fru talman! Jag vänder mig till statsrådet Peter Norman.
            </seg>
            <seg n="e61fce09">
              Jag har precis dragit ut en handling som finns på Regeringskansliets
              hemsida där man kan se att det i underlaget för budgeten redovisas
              ett beräknat lånebehov, alltså ett underskott, på ca 45 miljarder.
              Jag har fått veta att Ekonomistyrningsverket under december månad
              redovisade ett planerat underskott på 78 miljarder. I vilket fall
              som helst är det väldigt mycket pengar.
            </seg>
            <seg n="c03f74f3">
              Nu är det så att staten inte på något sätt är fattig – man har
              tillgångar.
            </seg>
            <seg n="bdfccaf1">
              Då vill jag fråga: Innebär det här att man kommer att sälja fler
              statliga företag eller kräva större utdelning från statliga företag,
              eller en kombination av de två sakerna, för att förbättra statens
              ekonomi?
            </seg>
          </u>
          <note type="speaker" n="0c51cde6">
            Anf. 85 Statsrådet PETER NORMAN (M):
          </note>
          <u who="unknown" xml:id="i-0e9ddc1b7b4af6a6-32" n="5745c2d0">
            <seg n="a472ef6d">
              Fru talman! Det enkla svaret på frågan är nej. Jag ska försöka
              utveckla det lite grann.
            </seg>
            <seg n="1118e714">
              Det finns ett fåtal länder i Europa som har möjlighet att genom
              ekonomisk politik stärka den ekonomi man har. Att det är ett fåtal
              länder beror på att det är ett stort antal länder som inte har
              det förtroendet. Om till exempel Grekland skulle försöka stimulera
              sin ekonomi skulle räntorna gå upp, och det grekiska folket skulle
              spara pengar. Då skulle man gå miste om den stimulans man var
              ute efter.
            </seg>
            <seg n="2a5759ae">
              I Europa är det Sverige, Tyskland och eventuellt något land till
              som kan detta.
            </seg>
            <seg n="2a91e3e4">
              En rekommendation som IMF ger för att dra Europa ur krisen är
              just att vädja till de länder som har den möjligheten att gå med
              ett litet underskott och stimulera ekonomin för att föra Europa
              ur krisen.
            </seg>
            <seg n="f99af18d">
              Här drar Sverige sitt strå till stacken. Sverige är en liten
              nation i Europa, men det är ändå rimligt att vi gör vad vi kan
              för att förbättra situationen i såväl Sverige som resten av Europa.
            </seg>
          </u>
          <note type="speaker" n="56a110d9">
            Anf. 86 KRISTER ÖRNFJÄDER (S):
          </note>
          <u who="Q3845415" xml:id="i-d5cd13496ca99c18-1" n="c4591740">
            <seg n="07029885">
              Fru talman! Jag vill ställa en följdfråga med ett följdresonemang.
            </seg>
            <seg n="2bec9d93">
              Vi vet ju alla att man kan sälja ut saker och ting, även som
              privatperson, men att det bara hjälper för stunden.
            </seg>
            <seg n="2ebb7a61">
              Vi vet också att man i det här fallet kan kräva en högre avkastning
              av exempelvis ett statligt bolag. Det innebär per automatik att
              man ger det sämre förutsättningar att kunna verka eftersom de
              ekonomiska resurserna inte är oändliga.
            </seg>
            <seg n="ca3060bb">
              Jag vill tacka för svaret, som jag har uppfattat som att man
              varken kommer att öka andelen försäljning av företag eller öka
              kraven på avkastning.
            </seg>
          </u>
          <note type="speaker" n="a7819f6f">
            Anf. 87 Statsrådet PETER NORMAN (M):
          </note>
          <u who="unknown" xml:id="i-0e9ddc1b7b4af6a6-33" n="5745c2d0">
            <seg n="558d11dc">
              Fru talman! Avkastningskrav och utdelningspolicyer lever ett
              eget liv. De ska fastställas på basis av långa konjunkturcykler
              och så vidare.
            </seg>
            <seg n="32fbe116">
              Det vi har gjort de senaste åren med de statliga bolagen är att
              sänka ett antal avkastningskrav, till exempel för Vattenfall förra
              året. Vi har nu spekulationer om SJ, som vi kommer att handha
              det här året. Det här handlar om ränteläge, inflation och sådana
              saker och syftar till långsiktiga spelregler för att göra bolagen
              så bra som möjligt.
            </seg>
            <seg n="ae7fa5de">
              Däremot har den borgerliga regeringen en ambition att minska
              det statliga ägandet, men som vi sett de senaste åtta åren går
              detta i ett ganska måttligt tempo. Vi får se under innevarande
              års valrörelse, när vi kommer till ett valmanifest, vad vi har
              för avsikter däröver. Men det ska inte kopplas ihop med det underskott
              som frågeställaren diskuterar.
            </seg>
            <seg n="9ddd7971">
              Den grundläggande militära utbildningen
            </seg>
          </u>
          <note type="speaker" n="2ab628c7">
            Anf. 88 JOHAN FORSSELL (M):
          </note>
          <u who="Q5737622" xml:id="i-01086e75fe479be4-0" n="6650236e">
            <seg n="414f5820">
              Fru talman! Jag tror att det här är tidningarnas dag – jag har
              också en fråga om en artikel, fast i en annan tidning. Den går
              till försvarsminister Karin Enström.
            </seg>
            <seg n="8814f604">
              Nu är det tre år sedan skiftet i försvaret från plikt till frivillighet
              skedde på allvar. Jag tror att det var i början av 2011 som de
              första GMU-soldaterna ryckte in, alltså de som gör grundläggande
              militär utbildning.
            </seg>
            <seg n="b3727623">
              GMU kan man nu göra på många platser i landet. Jag tror att det
              var väldigt länge sedan, om någonsin, man kunde göra en militär
              utbildning på så många orter i Sverige som man kan i dag.
            </seg>
            <seg n="0d737d86">
              Samtidigt diskuteras ofta hur pass robust systemet är. Många
              ställer sig frågan huruvida man kommer att kunna rekrytera tillräckligt
              många och om intresset är tillräckligt stort.
            </seg>
            <seg n="bbd60a58">
              ÖB skrev nyligen om detta i Dagens Industri. Jag undrar hur försvarsministern
              bedömer intresset för den frivilliga rekryteringen framöver.
            </seg>
          </u>
          <note type="speaker" n="4774fe3a">
            Anf. 89 Försvarsminister KARIN ENSTRÖM (M):
          </note>
          <u who="unknown" xml:id="i-0e9ddc1b7b4af6a6-34" n="5745c2d0">
            <seg n="1c0493b4">
              Fru talman! Tack, Johan Forssell, för att du uppmärksammar den
              här frågan! Den är naturligtvis helt avgörande för att Försvarsmakten
              ska kunna lösa sina uppgifter, inte minst på sikt.
            </seg>
            <seg n="7bc0c938">
              Det är väldigt stora förändringar försvaret har genomgått på
              personalförsörjningsområdet. Min bild är att rekryteringen går
              väldigt bra. Det finns ett stort intresse när det gäller att göra
              den grundläggande militära utbildningen. Det går också bra att
              anställa de soldater som vill bli heltidsanställda.
            </seg>
            <seg n="b559b64f">
              Det finns ett stort intresse. Själva rekryteringen går bra. Det
              som är den stora utmaningen är att behålla personalen. Det är
              också det vi i regeringen har pekat på, både när det gäller Försvarsmakten
              och Rekryteringsmyndigheten, som det man nu måste ägna ytterligare
              energi åt. Det är också därför vi stärker förbandsanslaget när
              det gäller pengar som går till personal, övningar och utbildning.
            </seg>
            <seg n="88c394aa">
              Utmaningen att behålla personal och inte bara locka den till
              sig innehåller flera delar. Dem återkommer jag till i nästa inlägg.
            </seg>
          </u>
          <note type="speaker" n="268b7835">
            Anf. 90 JOHAN FORSSELL (M):
          </note>
          <u who="Q5737622" xml:id="i-01086e75fe479be4-1" n="6650236e">
            <seg n="55c5ca02">
              Fru talman! Jag tyckte det var roligt att läsa ÖB:s artikel.
              Det är många som vill kommentera personalförsörjningen och bedöma
              den, men till syvende och sist är det nog Försvarsmakten själv
              som har bäst förutsättningar att göra det.
            </seg>
            <seg n="756cdbd9">
              ÖB pekade på att man nu i alla fall bedömer att man kommer att
              klara de uppställda målen. Det tycker jag är en pusselbit som
              ofta saknas i den diskussion vi för.
            </seg>
            <seg n="3a1dc58b">
              Samtidigt kom Riksrevisionen nyligen med en rapport. De pekar
              på att det finns vissa brister när det gäller olika bemanningar
              i insatsorganisationer.
            </seg>
            <seg n="3f068acf">
              För en del kanske de här två bilderna inte riktigt går ihop.
              Hur kan ÖB säga att rekryteringen går bra medan Riksrevisionen
              har en delvis annan infallsvinkel? Jag undrar om försvarsministern
              kan kommentera det.
            </seg>
          </u>
          <note type="speaker" n="648da8c3">
            Anf. 91 Försvarsminister KARIN ENSTRÖM (M):
          </note>
          <u who="unknown" xml:id="i-0e9ddc1b7b4af6a6-35" n="5745c2d0">
            <seg n="7b77e668">
              Fru talman! Ja, det är två bilder som kanske inte riktigt ser
              exakt likadana ut när man lägger dem bredvid varandra.
            </seg>
            <seg n="535f1e15">
              Jag kan kommentera Riksrevisionens rapport som handlar om just
              tillgänglighet och bemanning och som jag kommer att återkomma
              till i ett omfattande svar till riksdagen senare i år. Den handlar
              om detta. Kan Försvarsmakten fylla upp de beställningar, åtaganden
              eller uppgifter som regering och riksdag har lagt på den när det
              gäller inte minst insatser?
            </seg>
            <seg n="07447c59">
              Det man framför allt har fokuserat är då internationella insatser.
              Min bild även här är att Försvarsmakten har lyckats lösa de uppgifter
              vi har gett den. Vi har en lång period bakom oss av att ha personalförsörjt
              två stora insatser – på Balkan och i Afghanistan. Men vi har också
              förmågan att göra kortare, snabbare insatser. Det nya personalförsörjningssystem
              som vi nu har motsvarar väldigt väl det behovet.
            </seg>
            <seg n="b8342cb6">
              Regeringens syn på riskkapitalbolag i välfärden
            </seg>
          </u>
          <note type="speaker" n="c995b014">
            Anf. 92 TERES LINDBERG (S):
          </note>
          <u who="Q4962466" xml:id="i-d6b18d7073eed274-2" n="0dd0d8cf">
            <seg n="4a67ab39">
              Fru talman! Jag skulle vilja ställa min fråga till Ulf Kristersson
              med anledning av den senaste tidens debatter om riskkapitalbolag
              i välfärden och den splittring som vi har sett i regeringen.
            </seg>
            <seg n="983b6522">
              Man kan se att det just nu finns två väldigt olika linjer i regeringen.
              Å ena sidan har vi socialministern och näringsministern, som i
              princip inte vill utesluta någon form av ägare så länge de lever
              upp till de krav som ställs i övrigt. Å andra sidan har både utbildningsministern
              och finansministern uttryckt att de inte vill se riskkapitalbolag
              som ägare av företag i välfärden.
            </seg>
            <seg n="5a7528d5">
              Det är svårt att se vilken linje regeringen faktiskt har, så
              min fråga är helt enkelt: Hur ser regeringen på riskkapitalbolagens
              möjlighet att driva välfärdsföretag?
            </seg>
          </u>
          <note type="speaker" n="5763b4d6">
            Anf. 93 Statsrådet PETER NORMAN (M):
          </note>
          <u who="unknown" xml:id="i-0e9ddc1b7b4af6a6-36" n="5745c2d0">
            <seg n="36d9f5be">
              Fru talman! Tack för frågan, Teres Lindberg! Den ligger mig varmt
              om hjärtat.
            </seg>
            <seg n="3c8b2c96">
              Regeringen är enig i sitt tilläggsdirektiv till Ägarprövningsutredningen.
              Jag kan förstå att detta kan uppfattas som provocerande, men där
              ställer man tydliga krav på bolagen: De ska vara varaktiga och
              långsiktiga, och kvalitet är ett av ledorden.
            </seg>
            <seg n="847d8789">
              Vi skriver också att bolag som i sin investeringspolicy har som
              regel att sälja av sin verksamhet inom ett fåtal år förmodligen
              inte är lämpade som ägare i välfärdssektorn.
            </seg>
            <seg n="d8d87712">
              Detta ska nu utredas rättsligt för att borra i aktiebolagslagen.
              Det kommer att ta tid; i samråd med utredarna har vi kommit överens
              om att det är rimligt att man lämnar ett betänkande i november
              2014.
            </seg>
          </u>
          <note type="speaker" n="891f6208">
            Anf. 94 TERES LINDBERG (S):
          </note>
          <u who="Q4962466" xml:id="i-d6b18d7073eed274-3" n="0dd0d8cf">
            <seg n="d3076d6c">
              Fru talman! Tack så mycket, Peter Norman, för svaret, även om
              jag inte tycker att du riktigt svarade på frågan. Jag ställde
              den till Ulf Kristersson eftersom han har regeringens uppdrag
              att svara på de allmänpolitiska frågorna. Den här frågan rör ju
              många olika politiska fält.
            </seg>
            <seg n="937afa09">
              Jag upprepar min fråga: Hur ser regeringen på riskkapitalbolags
              möjlighet att driva välfärdsföretag?
            </seg>
          </u>
          <note type="speaker" n="dc7f5952">
            Anf. 95 Statsrådet PETER NORMAN (M):
          </note>
          <u who="unknown" xml:id="i-0e9ddc1b7b4af6a6-37" n="5745c2d0">
            <seg n="dfd966f9">
              Fru talman! I och med att riskkapitalbolag inte är en sträng
              definition utan kan vara lite av varje har vi undvikit att använda
              det ordet i vårt tilläggsdirektiv.
            </seg>
            <seg n="0e9bb9c8">
              Vi tycker att varaktighet är ett bättre ord. Vi tycker att det
              är olämpligt och orimligt att företag som har en mycket kort investeringshorisont
              – riskkapitalbolag eller andra typer av bolag – ska agera i den
              här sektorn.
            </seg>
            <seg n="5d1741b5">
              Som Anders W Jonsson mycket riktigt påpekade förut: Även kommunala
              bolag har under senare tid uppvisat ett kortsiktigt beteende.
              Kommunalt bolag är alltså inte heller lämpligt som ägarform i
              välfärden.
            </seg>
            <seg n="42e6fa78">
              Konsekvenserna av SJ:s neddragningar
            </seg>
          </u>
          <note type="speaker" n="52400e92">
            Anf. 96 PETER PERSSON (S):
          </note>
          <u who="Q6043655" xml:id="i-6a7b28813eb11cc1-3" n="de47517b">
            <seg n="812f11b8">
              Fru talman! Min fråga handlar om de kraftiga neddragningar som
              SJ har aviserat i veckan. 400 personer ska bort från skilda verksamheter.
              Ett antal kontaktcenter – det vill säga fysisk möjlighet att köpa
              biljetter och få information – avvecklas, bland annat i Tranås,
              som redan i dag har en mycket utsatt situation på arbetsmarknaden.
            </seg>
            <seg n="1371fc5a">
              Min första fråga till Peter Norman handlar om järnvägspolitiken.
              Stora neddragningar inom SJ, Trafikverket, Green Cargo – tror
              statsrådet att de kommer att leda till en bättre verksamhet och
              service inom järnvägssystemet?
            </seg>
            <seg n="3c54046f">
              Min andra fråga är: Tänker staten ta ansvar för dem som blir
              arbetslösa på grund av SJ:s beslut? Känner staten ett sådant ansvar?
            </seg>
          </u>
          <note type="speaker" n="8c1e597b">
            Anf. 97 Statsrådet PETER NORMAN (M):
          </note>
          <u who="unknown" xml:id="i-b1752ef7d364d03b-3" n="5745c2d0">
            <seg n="a99251b5">
              Fru talman! Jag börjar med den andra frågan. Jag vet att Arbetsmarknadsdepartementet
              redan den dagen SJ fattade beslut var i kontakt med Arbetsförmedlingen,
              Trygghetsrådet och Trygghetsstiftelsen i Tranås för att med detta
              besvärliga faktum göra livet så gott som möjligt för de personer
              som inte längre har arbete.
            </seg>
            <seg n="ca403e72">
              Låt oss gå tillbaka till varför SJ fattade detta beslut. Beteendeförändringen
              hos konsumenten har blivit stor. Av biljetterna hos SJ är det
              numera 92 procent som säljs utanför SJ:s egna butiker och i huvudsak
              på nätet. Dessutom får man konkurrens på linjerna Helsingfors–Göteborg
              och Helsingfors–Malmö. SJ säger självt att det måste sänka sina
              priser ganska kraftigt för att vara en konkurrenskraftig spelare.
            </seg>
            <seg n="a55ccc3c">
              SJ är inget självändamål, utan det handlar om att medborgarna
              ska få en bra produkt. Här får man ett betydligt lägre pris på
              en attraktiv sträcka, och det är alldeles utmärkt. Jag tror att
              SJ genom detta kombinerat med investeringar i X 2000 blir en framgångsrik
              aktör på den konkurrensutsatta järnvägen.
            </seg>
          </u>
          <note n="f15c161c">
            Anf. 98 FÖRSTE VICE TALMANNEN:
          </note>
          <u who="unknown" xml:id="i-a23be662c18772a8-3" n="5745c2d0">
            <seg n="7f993659">
              Därmed tackar jag deltagarna i denna frågestund och särskilt
              statsråden.
            </seg>
          </u>
          <note n="a31d7c59">
            9 § (forts. från 7 §) Svar på interpellationerna 2013/14:208,
            209, 210, 211, 222 och 223 om riskkapitalbolag i skola, vård och
            omsorg
          </note>
          <note type="speaker" n="fa20237f">
            Anf. 99 BÖRJE VESTLUND (S):
          </note>
          <u who="Q512590" xml:id="i-12803672eb543bc9-1" n="047d7664">
            <seg n="fac90b9c">
              Fru talman! Den här debatten har varit väldigt informativ och
              klargörande. Vi har en regering där olika partier öppet går ut
              och talar om vad de har för uppfattning. Sedan kommer de fram
              till en gemensam lösning, och därefter talar de om det.
            </seg>
            <seg n="49019e12">
              Det intressanta med detta är att när inte den ideologiska skallen
              får tänka utan den praktiska verkligheten kommit i fatt inser
              de någonstans: Här har vi ett problem, och vi måste göra någonting
              åt det problem som uppstått.
            </seg>
            <seg n="043d6f0b">
              Det har inte bara gällt välfärdsföretag. Det har också handlat
              om energiföretagen. Det kommer allt fler regleringar för energiföretagen.
              Det har gällt telebranschen och flyget. Nu senast var det taxi
              det kommer att komma en proposition om för att begränsa de problem
              som uppstått med anledning av avregleringen.
            </seg>
            <seg n="ae2abdda">
              Men det ska alltid ha varit näst intill kriminalitet i dessa
              branscher för att regeringen ska reagera. Det är i någon mening
              talande. Man håller fast vid dessa dogmer. Det är bara den fria
              marknaden som kan lösa de stora väsentliga problemen i vårt land.
            </seg>
            <seg n="8f1a3e9c">
              Fru talman! Denna debatt visar att det finns stora brister och
              att marknaden är en väldigt bra vän men en väldigt dålig herre.
              Det är därför som man ska vara väldigt tydlig när man gör liknande
              reformer.
            </seg>
            <seg n="3d6bc9ad">
              Vi har gjort våra historiska misstag. Vi socialdemokrater försöker
              att stå upp och säga: Det var fel det vi gjorde en gång i tiden,
              men vi försöker nu rätta till det. Det vore väldigt välgörande
              om regeringen hade samma klarhet på den punkten.
            </seg>
          </u>
          <note type="speaker" n="527f1e8f">
            Anf. 100 Statsrådet PETER NORMAN (M):
          </note>
          <u who="unknown" xml:id="i-b1752ef7d364d03b-4" n="5745c2d0">
            <seg n="bb38d9a6">
              Fru talman! Jag vill börja med att tacka alla deltagare i debatten.
              Också jag tycker att den var klarläggande. Jag har inte bemött
              Börje Vestlund tidigare, så jag får göra det nu i mitt slutanförande.
            </seg>
            <seg n="47a05297">
              Börje Vestlund börjar med att moralisera över hur moderater använder
              sin tid i talarstolen och hur man diskuterar. Jag har svårt att
              kommentera det annat än med ett bibelcitat. Jesus sade en gång:
              Låt den som är utan skuld kasta första stenen.
            </seg>
            <seg n="6a0ee843">
              Så går jag till frågan om man kan ändra sig, Börje Vestlund.
              Jag har uppfattningen att om verkligheten förändrar sig är det
              rimligt att politiken förändrar sig. Att ha en annan uppfattning
              verkar väldigt konstigt. Om saker och ting blir helt annorlunda
              omkring en, ska man då stå fast vid dogmer?
            </seg>
            <seg n="a6a7dce7">
              Jag tycker inte att man ska raljera över människor som ändrar
              sig, utan man ska uppskatta detta. Vi har ändrat oss, och det
              är inte mer med det. Det har vi gjort i och med att verkligheten
              ändrat sig och att de krav och förhoppningar som medborgarna har
              på service har förändrat sig. Det är då rimligt att politiken
              förändrar sig och att vi i huvudsak försöker tillmötesgå det som
              sker.
            </seg>
            <seg n="cecfd5da">
              Det är naturligtvis inte så – och jag vill inte ens säga det
              – att vi tycker att marknaden löser alla problem. Det vet Börje
              Vestlund också om. Ett exempel på detta är de inskränkningar som
              vi nu gör i ett av tilläggsdirektiven till utredningen.
            </seg>
            <seg n="d94b49ea">
              Där säger vi att företag som har en policy att sälja av företag
              inom en kort tidsrymd förmodligen inte är lämpade som ägare. De
              bolagen gör säkert mycket nytta på andra områden. Men de passar
              inte på just välfärdsområdet.
            </seg>
            <seg n="0a92ade4">
              Jag hoppas att de som har lyssnat på debatten ändå har insett
              att regeringen är enig och har kommit med ett tilläggsdirektiv,
              och frågan ska nu utredas. Min uppfattning är – och det får väl
              andra bedöma – att oppositionen är väldigt oenig i frågan. Här
              får två ståndpunkter blötas, och så ska det vara i en demokrati.
            </seg>
          </u>
          <note n="6b6fd7c3">
            Överläggningen var härmed avslutad.
          </note>
          <note n="34efa127">
            10 § Bordläggning
          </note>
          <note n="5c052d97">
            Följande dokument anmäldes och bordlades:
          </note>
          <note n="a05cfb9b">
            11 § Anmälan om interpellationer
          </note>
          <note n="f6e9e839">
            Följande interpellationer hade framställts:
          </note>
          <note n="5e1fca03">
            den 22 januari
          </note>
          <note n="8ce5c540">
            Ali Esbati
          </note>
          <note n="6f0fda53">
            Peter Persson
          </note>
          <note n="6f0fda53">
            Peter Persson
          </note>
          <note n="84bbfa30">
            Hans Olsson
          </note>
          <note n="8af44475">
            Jens Holm
          </note>
          <note n="e5a46e68">
            den 23 januari
          </note>
          <note n="87bc2907">
            Katarina Köhler
          </note>
          <note n="3a9bc333">
            12 § Anmälan om frågor för skriftliga svar
          </note>
          <note n="14185c5b">
            Följande frågor för skriftliga svar hade framställts:
          </note>
          <note n="e5a46e68">
            den 23 januari
          </note>
          <note n="84bbfa30">
            Hans Olsson
          </note>
          <note n="7c00f3e0">
            Lars Eriksson
          </note>
          <note n="f8c71419">
            Gunnar Sandberg
          </note>
          <note n="54073f64">
            13 § Anmälan om skriftligt svar på fråga
          </note>
          <u who="unknown" xml:id="i-a23be662c18772a8-4" n="5745c2d0">
            <seg n="ca9a1eb9">
              Skriftligt svar på följande fråga hade kommit in:
            </seg>
          </u>
          <note n="e5a46e68">
            den 23 januari
          </note>
          <note n="0e7ea81c">
            Kristina Nilsson
          </note>
          <note n="2bb4aa27">
            14 § Kammaren åtskildes kl. 15.06.
          </note>
          <note n="ff00525d">
            Förhandlingarna leddes
          </note>
          <note n="5e3e46b1">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
