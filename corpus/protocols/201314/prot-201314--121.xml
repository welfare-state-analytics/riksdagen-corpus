<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--121</head>
          <docDate when="2013-06-09">2013-06-09</docDate>
        </div>
      </front>
      <body>
        <div>
          <note n="0332f1b3">
            ﻿
          </note>
          <note n="707c3abd">
            Riksdagens protokoll
          </note>
          <note n="8e7caf6b">
            2013/14:121
          </note>
          <note type="date" n="2b8c2dc3">
            Måndagen den 9 juni
          </note>
          <note n="78068e86">
            Kl. 11:00 - 19:34
          </note>
          <note n="39203f54">
            1 § Justering av protokoll
          </note>
          <note n="b506c4ee">
            Protokollet för den 2 juni justerades.
          </note>
          <note n="96060533">
            2 § Anmälan om uppteckningar vid EU-nämndens sammanträden
          </note>
          <note n="1066f419">
            Talmannen anmälde att uppteckningar från EU-nämndens sammanträde
            fredagen den 23 maj hade kommit in.
          </note>
          <note n="76cc4d16">
            3 § Ärenden för hänvisning till utskott
          </note>
          <note n="c709632b">
            Följande dokument hänvisades till utskott:
          </note>
          <note n="fc6b451a">
            4 § Ärenden för förnyad bordläggning
          </note>
          <note n="fc2c1395">
            Följande dokument bordlades för andra gången:
          </note>
          <note n="b1b7fec4">
            5 § Biståndspolitisk plattform
          </note>
          <note type="speaker" n="9cf130cf">
            Anf. 1 KENNETH G FORSLUND (S):
          </note>
          <u who="kenneth_g_forslund_1c0e28_w" xml:id="i-cea157025d346dc3-0" n="0c584f83">
            <seg n="bbdf09f0">
              Herr talman! Till att börja med vill jag yrka bifall till Socialdemokraternas
              reservation 1. Vi står naturligtvis bakom också våra andra reservationer,
              men vi nöjer oss med att yrka bifall till denna.
            </seg>
            <seg n="eb2aab01">
              Herr talman! Låt oss bortse från att arbetet med den biståndspolitiska
              plattformen fick en olycklig start.
            </seg>
            <seg n="e50ba190">
              Herr talman! Låt oss bortse från att den har arbetats fram i
              en sluten process.
            </seg>
            <seg n="3698b43c">
              Herr talman! Låt oss också bortse från att den via budgetpropositionen
              och via ett beslut i utrikesutskottet och här i kammaren har ett
              omformulerat biståndsmål.
            </seg>
            <seg n="b0a30f21">
              Låt oss bortse från att regeringen tyvärr inte heller tog några
              större intryck av de remissvar som kom in. De var många och omfattande.
              Låt oss också bortse från att remisstiden var tämligen kort.
            </seg>
            <seg n="9bd947d0">
              Då återstår en fråga: Går det att styra biståndet och utvecklingspolitiken
              på grunden av det här dokumentet, den biståndspolitiska plattformen
              och regeringens skrivelse om detta? Jag är tveksam till det.
            </seg>
            <seg n="95af8c53">
              Plattformen ska ersätta tolv olika policydokument, och regeringen
              har upphävt dem samtidigt som man fattade beslut om plattformen.
              Det har ibland sagts att det varit en skog av policydokument.
              Det finns en viss riktighet i det. Men det är inte så att alla
              som jobbar med bistånd och utvecklingspolitik måste kunna alla
              policyer. Det räcker för de allra flesta att kunna de policyer
              som berör det område och den verksamhet som de själva har ansvar
              att jobba med. Några av oss måste naturligtvis ha en överblick
              över samtliga.
            </seg>
            <seg n="c8df042a">
              Vi ska alltså inte överdriva problemet med denna så kallade skog
              av policyer. Samtidigt är det inte negativt att skapa ordning
              och reda i beståndet. Det kan vara vällovligt att ha en plattform,
              och det är en vällovlig tanke att ha en hierarki för de olika
              styrdokumenten, men tyvärr blir slutresultatet väldigt platt.
              Jag ifrågasätter: Kan man verkligen styra biståndet med ett så
              här tunt dokument?
            </seg>
            <seg n="e885cb8e">
              När man läser de olika remissvaren visar det sig att det finns
              stora blottor i dokumentet när det gäller hur man ska styra olika
              delar av biståndet. Det kan leda till två olika saker: antingen
              att det blir en ringlande kö utanför biståndsministerns dörr med
              villrådiga tjänstemän och organisationer som undrar hur de ska
              göra, hur de ska tolka det hela och vad det är som gäller, eller
              att man börjar tolka själv och att det blir något av fritt valt
              arbete i den här verksamheten. I allra sämsta fall blir det en
              kombination av båda delarna. Det vore det allra olyckligaste.
            </seg>
            <seg n="e36ecf29">
              Herr talman! Jag tror inte att det går att styra biståndet med
              ett så här tunt dokument. Det skulle ha behövt ha en betydligt
              bättre utformning och omfattning. Sedan skulle det sannolikt också
              behöva kompletteras med ytterligare underdokument i den hierarki
              som man talar om.
            </seg>
            <seg n="066b0215">
              Den senaste veckan är det många remissorgan som har hört av sig
              till mig, och säkert till flera av er andra också, med synpunkter
              och påminnelser om vad de har skrivit i sina remissvar. Det är
              ingen tvekan om att de tycker att det finns en hel del som inte
              har beaktats i de remissvar som kom in. Om man jämför det som
              gick ut på remiss och det som vi nu till slut har att ta ställning
              till här i riksdagen är det egentligen bara minimala förändringar
              som finns. Regeringen har lyssnat in ytterst lite av alla de synpunkter
              – omfattande synpunkter dessutom – som trots den korta tiden kom
              in.
            </seg>
            <seg n="fe0412b9">
              Jag tror att de tjänstemän på UD som har jobbat med detta har
              gjort det bästa möjliga utifrån den situation som rådde. Jag är
              förvånad över att en ny biståndsminister, givet det läge som rådde
              när Hillevi Engström tillträdde, valde att fullfölja det hopplösa
              projektet med biståndsplattformen. Jag hade faktiskt trott och
              närmast förväntat mig att regeringen här skulle ta chansen att
              säga: Nej, detta gick snett från början. Nu drar vi ett streck
              över det hela och avslutar detta. Vi får antingen lägga ned helt
              eller starta om arbetet så att vi får fram en bra produkt som
              verkligen kan styra biståndet.
            </seg>
            <seg n="8d21659e">
              Ibland går det fel i arbetet. Det är inget unikt för Alliansen.
              Det kan säkert bevisas ha skett under tidigare socialdemokratiska
              regeringar också. Men när man ser att det går fel måste man kunna
              ta ansvaret att stoppa, göra rätt och göra om. Det har man inte
              gjort i det här fallet.
            </seg>
            <seg n="e0da06a9">
              Avslutningsvis: Det är viktigt att Sverige har en robust och
              ansvarsfull styrning av biståndet och utvecklingspolitiken. Tydligen
              är den enda lösningen på det här problemet – för en socialdemokrat
              är det heller ingen otrevlig lösning – en ny socialdemokratiskt
              ledd regering efter valet i höst. Det är naturligtvis det vi ser
              fram emot. Jag tror också att många av dem som jobbar med bistånd
              och utvecklingspolitik ser fram emot det.
            </seg>
          </u>
          <note type="speaker" n="a6016f39">
            Anf. 2 BODIL CEBALLOS (MP):
          </note>
          <u who="bodil_ceballos_9366f3" xml:id="i-5eeb72b782ac616e-0" n="cdf5fd2a">
            <seg n="7f06cfef">
              Herr talman! Långt om länge debatterar vi alltså den biståndspolitiska
              plattformen. Den har funnits i bakgrunden länge och nästan blivit
              något av en såpopera med oändliga avsnitt, inte minst om man beaktar
              hela tiden sedan alliansregeringen tillträdde och Moderaterna
              tog över biståndspolitiken. Den politiken hade det dittills rått
              hyfsad enighet om oavsett regering.
            </seg>
            <seg n="9cca3077">
              Med detta sagt vill jag inte påstå att det inte fanns något som
              helst fog för förändringar, men jag hade uppskattat om processen
              att förändra hade skett med bred förankring i riksdagens partier
              och inte, som nu, genom förändringar som presenterats för oss
              i huvudsak genom budgetpropositionerna eller i utspel från ministern.
              Det jag är mest kritisk mot är det sätt på vilket i princip alla
              biståndets aktörer, stora som små, har misstänkliggjorts under
              denna tid, påhejat av ett antal externa antibiståndsdebattörer.
            </seg>
            <seg n="756e58ad">
              Det började egentligen redan i budgeten 2007 med landfokuseringen.
              Cirka hälften av dåvarande biståndsländer fasades ut utan förankring
              i vare sig riksdagen eller berörda länder. Det mesta nådde både
              oss och länderna i fråga ryktesvägen. Inte ens ansvariga på Sida
              kände till hur det var tänkt. Personligen bjöd jag in alla latinamerikanska
              ambassader plus Latinamerikaansvariga på Sida för att diskutera
              de rykten som florerade. Det blev då uppenbart att de var precis
              lika ovetande som jag om hur det skulle bli framöver.
            </seg>
            <seg n="1345abb8">
              År 2008 fick vi nästa besked, som presenterades som ett utspel
              under en debatt i Göteborg, där vi alla var samlade. Det var fokuseringen
              på tre tematiska områden i biståndet och ett antal globala utmaningar.
              I stället för det vi skulle debattera blev fokus på hur vi ställde
              oss till det nya förslaget, som vi faktiskt inte haft en chans
              att läsa in oss på och som vi inte varit delaktiga i att ta fram.
            </seg>
            <seg n="2eabdde5">
              Generaldirektörer har tillsatts och avsatts, allt i form av medieutspel.
              En stor personalminskning på Sida med överflytt av uppgifter till
              UD ledde till att viktig kompetens gick förlorad, och inte minst
              tog det tid att sjösätta det nya systemet. Omorganisation tenderar
              ju att ta längre tid än tänkt, i synnerhet när man ska lära sig
              helt nya uppgifter. Dessutom har det varit en hit-och-dit-flytt
              av uppgifter även därefter, mellan Sida och UD. Och helt utan
              diskussion om vem som ansvarar för vad är det fortfarande inte.
            </seg>
            <seg n="f6068043">
              Sadev, som skulle vara en oberoende granskare av de svenska bistånden,
              fick knappt någon chans att vara oberoende utan fick granska det
              regeringen ville ha granskat. Sadev lades sedan ned.
            </seg>
            <seg n="def9fee5">
              Också civilsamhällets organisationer har drabbats av neddragningar.
              Inte minst har informationsstödet förändrats i grunden. Dels halverades
              det, dels fick organisationerna inte längre använda det till påverkansarbete,
              vilket förtar en stor del av vitsen med stödet. Och hur ska biståndsviljan
              hos allmänheten kunna bibehållas eller till och med öka när organisationerna
              inte får lov att beskriva verkligheten som den är?
            </seg>
            <seg n="b1be5224">
              Styrning och resultat har varit ledord för svenskt bistånd. Resultat
              är något vi alla eftersträvar. Det vi har och har haft olika uppfattningar
              om är vad som ska mätas och vilka krav som ska ställas. Är det
              till exempel rimligt att en liten organisation som förmedlar kanske
              50 000 till 100 000 kronor ska underställas samma tuffa revisionskrav
              som den som förmedlar miljoner? Många mindre, ideella organisationer
              hamnade i situationen att det kostade mer med revision och rapportering
              än vad de kunde bistå med i sina projekt. De slutade därför att
              söka medel. Det är mycket beklagligt eftersom det ofta handlar
              om resurser som går väldigt direkt till fattigdomsbekämpning i
              projektlandet utan några lönekostnader eller stora kostnader för
              administration i övrigt. Är det rimligt att de nya aktörerna,
              till exempel Swedfund, inte ska underställas samma hårda resultatkrav
              som civilsamhällets organisationer i sin rapportering?
            </seg>
            <seg n="7058ed57">
              Riksrevisionen har gjort en rad utredningar om biståndet. Den
              förundersökning som handlade om regeringen och UD ledde inte till
              en fortsättning eftersom det tydligen var för politiskt känsligt
              mitt i valrörelsen 2010.
            </seg>
            <seg n="7a83daa3">
              Men sedan hamnade vi ändå i situationen att regeringen fick kritik
              för sin bristande styrning, av Statskontoret och sedermera också
              av Dac. Tanken på en biståndspolitisk plattform dök upp, och nu
              har vi bråkat om processen kring den de senaste åren. Processen
              med plattformen har varit under all kritik, och det har varit
              en mycket liten förankring i riksdagen och hos biståndets aktörer.
              Även på Sida och UD har det knorrats över bristande förankring
              under resans gång. Att detta över huvud taget kommer till riksdagen
              i form av en skrivelse får vi nog tacka de mindre allianspartierna
              för eftersom inte ens det från början var självklart. Vi hade
              velat ha det i form av en proposition, det vill säga ett förslag
              att tycka till om, i stället för en skrivelse, det vill säga information
              om redan fattat beslut.
            </seg>
            <seg n="bc5d82fc">
              Herr talman! När det gäller plattformen som sådan har vi ett
              antal synpunkter. Huvuddelen av dem kan man hitta i vår följdmotion.
              Men förutom de följdmotioner vi partier har skickat in har det
              kommit många remissvar och synpunkter från civilsamhällets organisationer.
              En del av dem har dessutom kommit med förslag om att ta fram policyer
              som komplement till plattformen, eftersom viktiga perspektiv saknas.
              Då har vi ett problem. Plattformen handlar just om att samla alla
              policyer i ett dokument i stället för att ha många.
            </seg>
            <seg n="079c2e3d">
              Till exempel tycker Röda Korset att en ny policy för det humanitära
              biståndet bör tas fram eftersom det humanitära perspektivet saknas
              i plattformen. I sammanhanget vill jag påminna om, eller förtydliga,
              att en av de policyer som upphör att gälla i och med beslutet
              om den biståndspolitiska plattformen just är policyn för Sveriges
              humanitära bistånd 2010–2016.
            </seg>
            <seg n="8800d1d4">
              Då infinner sig förstås frågan vad som fattas i de andra politikområden
              som också upphör att gälla. Enligt bil. 2 i plattformen är det
              följande:
            </seg>
            <seg n="95b4ba94">
              Det var alla de som upphörde att gälla. Jag måste säga att jag
              instämmer i det som Kenneth tidigare tog upp, att alla kanske
              inte måste ha full kunskap om alla policyer, men frågan är vad
              som nu fattas när de här har tagits bort.
            </seg>
            <seg n="c1619608">
              Men det är inte bara det som Röda Korset tog upp som fattas.
              Vi har fått in en mängd remissyttranden och synpunkter. Jag väljer
              att bara ta upp några stycken. Plan Sverige, till exempel, tar
              upp att barnrättsperspektivet fattas, att det i dag inte finns
              någon på UD eller Sida med ansvar för barns rättigheter och att
              planerade kompetenshöjande insatser för personalen har avbrutits.
              Plan Sverige tar också upp att inte någon av oss i partierna har
              tagit upp frågan om barns rättigheter i våra motioner om plattformen.
              Jag vet inte varför det blivit så, men självklart måste vi ta
              till oss av den kritiken inför framtiden.
            </seg>
            <seg n="71517a6a">
              Annan kritik som framkommit i bland annat debattartiklar är att
              plattformen lider av oklarheter, bland annat om hur den förhåller
              sig till politiken för global utveckling, hur det övergripande
              nya målet ska tolkas, vilka prioriteringarna egentligen är och
              om målhierarkin gäller alla verksamhetsområden under utgiftsområde
              7 – det skulle i så fall också omfatta avräkningarna för flyktingmottagning
              här i Sverige, till exempel. Men det handlar också om att plattformen
              är starkt givarorienterad, det vill säga att den inte utgår från
              mottagarnas perspektiv, och det i sig strider mot PGU.
            </seg>
            <seg n="a684b6b8">
              Från Linnéuniversitetet kommer kritiken att plattformen är starkt
              ideologiserad och att omvärldsanalysen är analytiskt bristfällig.
              Bland annat skriver de följande:
            </seg>
            <seg n="880ea3f3">
              När skrivelsen behandlar ekonomiska förhållanden tycks människors
              rättigheter inte längre stå i fokus och vara ett mål i sig. Snarare
              förvandlas de till medel för att uppnå ekonomisk tillväxt. Ett
              exempel är beskrivningen av delmål 2: Att människor kan utbilda
              sig och arbeta för sin egen försörjning är inte enbart en förutsättning
              för tillväxt utan är också avgörande för känslan av egenmakt hos
              den enskilde. Utifrån ett rättighetsperspektiv och regeringens
              individfokus borde väl utbildning vara en mänsklig individuell
              rättighet som ska uppfyllas för alla oavsett vad detta eventuellt
              kan leda till? I enlighet med rättighetsperspektivet bör biståndet
              enligt samma logik stärka kvinnors ekonomiska rättigheter, i första
              hand för att de är viktiga i sin egen rätt, inte för sitt eventuella
              bidrag till den ekonomiska tillväxten. Vad får det annars för
              konsekvenser om vi kommer fram till att utbildning och jämställdhet
              inte skulle leda till ekonomisk tillväxt?
            </seg>
            <seg n="38cbd207">
              I Forum Syds remissvar kan vi läsa bland annat följande:
            </seg>
            <seg n="e09fd22d">
              Världen står inför en rad enorma utmaningar och det är centralt
              att biståndet förhåller sig till dessa för att effektivt kunna
              bidra till positiva förändringar. Några av dessa stora globala
              utmaningar, som bör tas upp i plattformens omvärldsanalys, är:
            </seg>
            <seg n="bd666e9b">
              Jag tar bara upp en av dem:
            </seg>
            <seg n="61c94589">
              Miljö- och klimatförändringar som redan påverkar miljoner människors
              liv och på ett fundamentalt sätt kan komma att förändra själva
              grunden för människors försörjning. Fler och fler omfattande analyser
              (t ex IPCC, IAASTD) pekar på att business as usual, till exempel
              när det gäller utnyttjande av naturresurser inklusive jordbruk
              och klimatpåverkande utsläpp, inte längre är ett alternativ.
            </seg>
            <seg n="9ccac42b">
              Med det kommer vi naturligt in på vår reservation 10 om enprocentsmål,
              klimatfinansiering och ekosystem. Jag passar på att yrka bifall
              till den på en gång. Vi står naturligtvis bakom också alla våra
              övriga reservationer.
            </seg>
            <seg n="1a3f3deb">
              Herr talman! Det behövs en nystart för biståndet som en del av
              en hållbar politik för global utveckling. I det perspektivet är
              det positivt med ett samlande dokument. Men frågan är om det dokument
              vi debatterar i dag är tillräckligt. Jag tror inte det, och jag
              tror att vi efter valet tyvärr kommer att få fler kapitel i den
              biståndspolitiska såpoperan. Det finns ingen anledning att inte
              ändra i ett dokument med klara brister. Jag hoppas dock att processen
              ska vara inkluderande och att vi precis som i PGU 2003 kan hitta
              en modell med bred uppslutning i riksdagen.
            </seg>
            <seg n="c41fc2f4">
              De globala utmaningarna kräver i dag, mer än någonsin tidigare,
              en samstämmig politik och ett bistånd som effektivt kan stödja
              förändringsaktörer, omställning och hållbar utveckling. Och biståndet
              ska vara just bistånd, fritt från dolda avräkningar och kortsiktiga
              egenintressen. Sverige ska upprätthålla enprocentsmålet och ha
              en öppen redovisning av klimatfinansieringen.
            </seg>
            <seg n="037323fa">
              Den ekologiska dimensionen av hållbar utveckling måste sätta
              ramarna för övrig utveckling. En analys bör genomföras och riktlinjer
              utarbetas för hur svenskt bistånd ska stödja en ekonomisk utveckling
              som inte urholkar naturkapital och minskar ekosystemens förmåga
              att leverera tjänster. Tillväxt kan inte ses som ett mål i sig
              utan snarare som ett medel för att uppnå biståndets olika målsättningar
              om en hållbar utveckling.
            </seg>
            <seg n="d60d8aad">
              För oss är det uppenbart att den biståndspolitiska plattformen
              tydligare måste lyfta fram insatser för förnybar energi, energieffektivisering
              och hållbar vatten- och livsmedelsförsörjning. Det behövs en utvecklad
              politik för att visa hur miljö- och klimatpolitiska styrmedel
              kan gynna marknader och hur ett hållbart utnyttjande av naturresurser
              också är en garanti för hållbara jobb. Svenskt bistånd måste i
              större utsträckning stödja kapacitetsutveckling av de institutioner
              i utvecklingsländerna som arbetar med långsiktiga hållbarhetsfrågor.
            </seg>
          </u>
          <note type="speaker" n="c0ce2068">
            Anf. 3 JULIA KRONLID (SD):
          </note>
          <u who="julia_kronlid_01bbd6_w" xml:id="i-139a55ae6d522e8f-0" n="125b86f9">
            <seg n="c4587d63">
              Herr talman! Vi står självfallet bakom samtliga våra reservationer,
              men för tids vinnande väljer jag att yrka bifall endast till reservationerna
              7, 19 och 21.
            </seg>
            <seg n="641c7cfe">
              Tanken som regeringen har med att ta fram en biståndspolitisk
              plattform anser jag är god. Biståndet har under lång tid varit
              alldeles för spretigt och svåröverskådligt, och all typ av förbättring
              vad gäller styrning och uppföljning är därför välkommen. Jag tycker
              faktiskt inte att Socialdemokraterna kan stå här och skryta om
              bra styrning. Hade de varit bra på det hade vi redan haft bra
              styrning. Jag välkomnar de förbättringar som regeringen försöker
              göra.
            </seg>
            <seg n="ee1c07e2">
              Men om en ny plattform ska tas fram och kunna göra någon typ
              av långsiktig nytta anser jag givetvis att det är viktigt med
              en bred förankring och uppslutning hos både politiska partier
              och det civila samhället. Annars är det ganska meningslöst att
              presentera en biståndspolitisk plattform några månader före ett
              val där nuvarande regering knappast kan anses sitta säkert. Där
              tycker jag att regeringen har brustit i framtagandet av plattformen,
              vilket jag också framfört i ett yttrande.
            </seg>
            <seg n="ecece251">
              Men nu står vi här i dag och har den plattform vi har. Då vill
              jag passa på att vidare framföra rent sakligt vad jag anser vara
              bra och mindre bra med den plattform vi har och vad vi skulle
              vilja lyfta fram mer eller på annat sätt.
            </seg>
            <seg n="7593c29f">
              Herr talman! I den biståndspolitiska plattformen talar regeringen
              om att den viktigaste målgruppen för svenskt bistånd, den grupp
              som det främst ska riktas till, är kvinnor och flickor samt att
              det svenska biståndet ska leda till förbättrade levnadsvillkor
              främst för denna grupp. Det låter givetvis fint, och jag förstår
              att tanken är god, eftersom kvinnor och flickor är en särskilt
              utsatt grupp. Men Sverigedemokraterna anser att en bättre formulering
              är att det svenska biståndet ska leda till förbättrade levnadsvillkor
              för alla särskilt utsatta grupper oavsett kön.
            </seg>
            <seg n="46d3198f">
              Vi instämmer såklart i att det behövs insatser riktade till just
              kvinnor och flickor, eftersom det är en särskilt utsatt grupp.
              Men fokus ska ligga på att verka för universella mänskliga rättigheter.
              I de fall någon grupp förvägras att åtnjuta dessa rättigheter
              ska det svenska biståndet verka för just lika rättigheter. Att
              uttrycka det på det sätt som regeringen gör menar vi låter alltför
              exkluderande gentemot män och pojkar, som också givetvis kan vara
              utsatta i vissa fall och i särskilda situationer. Det kan exempelvis
              ha att göra med extrem fattigdom, religiös tillhörighet eller
              sexuell läggning. I många länder som det svenska biståndet riktas
              till är också familjen central, och för att bekämpa fattigdom
              kan det vara viktigt att se till familjen som en helhet när man
              arbetar för förbättrade levnadsvillkor.
            </seg>
            <seg n="489b2fe0">
              Herr talman! Från Sverigedemokraterna tar vi ofta upp vikten
              av att förbättra människors grundläggande levnadsförhållanden
              för att de sedan ska kunna åtnjuta andra rättigheter, verka för
              andra rättigheter i samhället och i sin omedelbara omgivning och
              även påverka politiskt. Det är därför positivt att regeringen
              nu under delmål 2 i den biståndspolitiska plattformen tar upp
              vikten av förbättrade möjligheter för fattiga människor att bidra
              till och dra nytta av ekonomisk tillväxt och erhålla till exempel
              god utbildning.
            </seg>
            <seg n="d57c0139">
              Sett till helheten av det svenska biståndet anser vi dock att
              de medborgerliga och politiska rättigheterna samt stödet till
              politiska institutioner och myndigheter ovanifrån upptar ett oproportionerligt
              stort utrymme. Vi anser att man inte når fram till de mest fattiga
              och utsatta människorna. Vi anser det viktigt att komma ihåg att
              även rätten till en skälig levnadsstandard, rätten till utbildning
              och rätten till hälsa är grundläggande mänskliga rättigheter.
              Insatser för exempelvis tillgång till rent vatten, grundläggande
              sanitet, utbildning och förbättrad hälsa är också insatser för
              att främja mänskliga rättigheter. Jag tycker ibland att man saknar
              rättighetsperspektivet lite när det gäller den här typen av insatser.
              Jag vet att regeringen lyfter fram det i plattformen, och det
              ser jag väldigt positivt på, men jag anser inte att det har gjort
              något avtryck i den praktiska politiken. Det hoppas jag verkligen
              att det ska göra nu.
            </seg>
            <seg n="f9a9d460">
              I dag är det som jag ser det en mycket tydligare ekonomisk prioritering
              av och inriktning på medborgerliga och politiska rättigheter och
              stöd till statliga institutioner och myndigheter. Vi ifrågasätter
              om det verkligen bidrar till biståndets huvudmål, att ge grundläggande
              förutsättningar för människor som lever i fattigdom och förtryck
              att förbättra sina levnadsvillkor. Att människor kan arbeta för
              sin egen försörjning och få tillgång till utbildning menar även
              regeringen i biståndsplattformen inte enbart är en förutsättning
              för tillväxt utan också är avgörande för den enskilda människans
              egenmakt. Vi tycker att det här är viktigt för att människor sedan
              också ska kunna främja och verka för andra rättigheter.
            </seg>
            <seg n="b934a7d5">
              Herr talman! Regeringen lyfter också fram vikten av jämställdhetsarbete,
              och det tycker vi givetvis alla är väldigt viktigt. Jag får uppfattningen
              att man ofta talar om kvinnors deltagande på den formella arbetsmarknaden,
              om motverkande av ekonomiskt utanförskap och om deltagande i utbildning.
              Men jag tror att det är lite svårt för många av de fattigaste
              och mest utsatta kvinnorna att börja där. Om man inte ger kvinnor
              de mest grundläggande förutsättningarna undrar jag hur de över
              huvud taget ska kunna delta i utbildning eller vara tillgängliga
              på arbetsmarknaden.
            </seg>
            <seg n="dc3ece03">
              I dag ägnar många kvinnor i utvecklingsländer en stor del av
              sin tid åt överlevnad i form av att exempelvis hämta vatten och
              trygga livsmedelsförsörjningen för familjen. Det råder ofta bristande
              sanitetsförhållanden som bidrar till ohälsa. Allt detta hindrar
              utvecklingen för kvinnor. Flickor väljer till exempel hellre att
              stanna hemma än att gå till skolan på grund av avsaknaden av grundläggande
              sanitet på skolan. Det här är någonting som jag har tagit upp
              många gånger i debatter. Nu ser jag att man faktiskt har nämnt
              detta i plattformen, och det är jag väldigt glad över, men jag
              har fortfarande inte sett att det skulle ha gjort något avtryck
              i den praktiska politiken och de ekonomiska prioriteringarna.
              Jag ser detta mer som fina ord som man väljer att ta med.
            </seg>
            <seg n="c4766e96">
              Det blir intressant att följa utvecklingen och se om det här
              nu kommer att göra skillnad i prioriteringarna, till exempel vad
              gäller hur mycket man ska satsa på vatten och sanitet. Jag tycker
              att regeringen i det svenska jämställdhetsarbetet och i internationella
              sammanhang mycket tydligare ska lyfta fram detta samband i arbetet
              för att skapa förutsättningar för fattiga människor, däribland
              kvinnor, att förbättra sina levnadsvillkor. Detta är också någonting
              som organisationen Wateraid ofta lyfter fram som otroligt viktigt.
            </seg>
            <seg n="ca3154a6">
              Vad gäller jämställdhet har vi även i betänkandet ett yrkande
              från den allmänna motionstiden om mänskliga rättigheter, där vi
              lyfter fram vikten av att motverka våld mot kvinnor och människohandel.
              Jag välkomnar att det i biståndsplattformen finns ett litet stycke
              om att motverka könsrelaterat våld och människohandel, och jag
              hoppas att det också kan göra skillnad och påverka den faktiska
              politiken och prioriteringarna i biståndet.
            </seg>
            <seg n="60898045">
              Herr talman! Regeringen talar ofta om vikten av arbetet med sexuella
              och reproduktiva rättigheter i biståndet. Vi är i utskottet eniga
              om att det finns många områden inom detta som är viktiga för utvecklingen.
              Sverigedemokraterna har också ett yrkande i en motion om mänskliga
              rättigheter gällande det här. Vi anser att det i arbetet för sexuell
              och reproduktiv hälsa bör finnas ett tydligare fokus än vad det
              gör i dag på att minska antalet oönskade graviditeter och aborter.
              Jag tycker att man missar det perspektivet lite grann. Vi tycker
              också att det är viktigt att komma ihåg att abort faktiskt är
              ett svårt etiskt dilemma. Vi anser att Sverige internationellt
              borde inta en ödmjukare inställning och se till både kvinnans
              rätt och det ofödda fostrets rätt.
            </seg>
            <seg n="663f908b">
              Vi anser att det ska finnas möjlighet till fri abort i ett tidigt
              skede, och vi inser självklart att det är problematiskt med länder
              som förbjuder det. Sverigedemokraterna anser dock att vi i relationen
              till andra länder inte kan ta det för självklart att alla ska
              utgå från Sveriges abortlag eller den syn som råder i dag, att
              man talar ur kvinnans perspektiv och helt glömmer det andra perspektivet.
              Vi kan inte förvänta oss att alla ska tycka exakt som vi. Gränsen
              kan givetvis vara olika i olika länder.
            </seg>
            <seg n="9e31ff37">
              Abort är inte en internationellt erkänd mänsklig rättighet, och
              vi behöver vara medvetna om det i dialog med andra länder. Det
              finns olika åsikter om det och inga självklara svar. Jag tycker
              att detta är en svår fråga. Vi måste komma ihåg det. Det finns
              inga självklara svar på när det ofödda fostret eller barnet ska
              räknas som ett liv värt att skyddas. Jag tycker att vi ska lyfta
              kvinnans rättigheter, och vi ska lyfta det etiska dilemmat med
              det ofödda barnet, alltså båda sidor.
            </seg>
            <seg n="a3aa10fb">
              Herr talman! I den biståndspolitiska plattformen lyfter man fram
              ett resultatbaserat bistånd och vikten av uppföljning. Vi ställer
              oss positiva till att regeringen försöker hitta nya former för
              en bättre styrning av gåvobiståndet. Traditionellt sett har bistånd
              på förhand finansierat en viss verksamhet som förväntats leda
              till vissa resultat, vilket fortfarande är fallet i en stor del
              av det svenska biståndet.
            </seg>
            <seg n="067cd53a">
              Nu talar regeringen om att pröva ett resultatbaserat bistånd
              som skapar tydligare kontrakt mellan givaren och samarbetspartnern.
              Resultatbaserade biståndsformer kännetecknas av att biståndet
              betalas ut i efterhand när man har uppnått ett resultat. Vi anser
              att det borde vara en självklarhet i all styrning av det svenska
              biståndet att det krävs resultat för möjligheten till fortsatta
              utbetalningar oavsett om det gäller samarbete med svenska, utländska,
              lokala eller multilaterala organisationer och myndigheter. I dag
              kan vi tyvärr se exempel på bistånd som fortsätter att betalas
              ut trots att uppenbara brister finns, till exempel biståndet till
              den palestinska myndigheten.
            </seg>
            <seg n="ddca7a1e">
              Den nya expertgruppen för utvärdering startades i januari 2013
              och ersatte myndigheten Sadev. Nu har det gått mer än ett år,
              men vi kan fortfarande inte se att några användbara utvärderingar
              eller uppföljningar har gjorts. Vi tycker att expertgruppen måste
              intensifiera sitt arbete för att vi faktiskt ska kunna uppfylla
              målet. När Sadev lades ned och expertgruppen startades skulle
              det inte uppstå något glapp. Jag tycker att det är beklagligt
              att det har varit så lite aktivitet från expertgruppen.
            </seg>
            <seg n="529faf26">
              Herr talman! Vad gäller bistånd till multilaterala organisationer
              har vi fört fram att mer bistånd ska vara öronmärkt till specifika
              projekt. Vi har sett för mycket bistånd som allmänt basbudgetstöd
              där det är väldigt svårt att följa upp vad svenska biståndsmedel
              egentligen används till. Vi kan ställa krav på vilken inriktning
              vi vill se i organisationerna, men mycket mer än så kan vi inte
              se eller följa upp. Vi tycker att det är en ohållbar utveckling
              och vill se en mycket större del som går till konkreta insatser,
              för att vi ska kunna följa upp vad de svenska biståndsmedlen används
              till och följa upp resultat.
            </seg>
            <seg n="37bc2621">
              Herr talman! Regeringen talar i den biståndspolitiska plattformen
              om att möjliggöra för humanitära aktörer att bistå flyktingar
              och internflyktingar med effektivt skydd oavsett om de tagit sin
              tillflykt till flyktingläger, värdfamiljer eller urbana miljöer.
              Vi instämmer givetvis i att detta är väldigt viktigt, men vi kan
              inte se att det är någonting som gäller i den praktiska politiken,
              med tanke på att man prioriterar det så lågt ekonomiskt och prioriterar
              asylmottagande i Sverige högt. Det här tycker vi är ett kort stycke
              i den biståndspolitiska plattformen. Vi tycker att detta borde
              kunna uppta mycket mer plats och prioriteras mycket högre.
            </seg>
            <seg n="5196c205">
              Det har framkommit kritik från Röda Korset att den humanitära
              delen tar för lite plats och att styrningen kanske riskerar att
              försämras. Detta är någonting som vi tycker borde prioriteras
              och lyftas fram mer i den biståndspolitiska plattformen.
            </seg>
          </u>
          <note type="speaker" n="49d1ffb7">
            Anf. 4 HANS LINDE (V):
          </note>
          <u who="hans_linde_6ee61f_w" xml:id="i-6f0d49a2e432203a-0" n="f228377e" next="i-c3f5a7f71c3b4118-0">
            <seg n="49e52240">
              Herr talman! Jag får inleda med att säga att jag håller med om
              väldigt mycket av det som Kenneth G Forslund och Bodil Ceballos
              har sagt och om nästan ingenting alls i det som Julia Kronlid
              precis sade i talarstolen.
            </seg>
            <seg n="729d97ab">
              Jag skulle vilja börja mitt anförande med att lite höja blicken.
              Jag tycker att detta viktiga ämne faktiskt förtjänar det.
            </seg>
            <seg n="079a8558">
              Vi ska komma ihåg att i dag kommer 18 000 små barn att dö runt
              om på jordklotet. De kommer att dö av diarré efter att ha druckit
              orent vatten, av undernäring eller på grund av enkla och botbara
              sjukdomar.
            </seg>
            <seg n="d1f9a249">
              Vi ska komma ihåg att i dag vaknade 870 miljoner människor runt
              om på jordklotet och var hungriga. När de går och lägger sig igen
              i kväll kommer de fortfarande att vara hungriga. De lever ett
              liv i konstant hunger.
            </seg>
            <seg n="1dbac66e">
              Sedan den här debatten började kl. 11 har 24 kvinnor runt om
              på jordklotet dött i samband med en graviditet. De har dött efter
              en infektion efter missfall, efter att ha fött barn i hemmet utan
              hjälp från en barnmorska eller efter en illegal och osäker abort.
            </seg>
            <seg n="d51c267e">
              Det värsta trots allt med hungern och fattigdomen, med mödradödligheten
              och med barnadödligheten är att det är alldeles i onödan. Vi vet
              vad som krävs för att rädda livet på små barn. Vi har tillräckliga
              resurser för att se till att ingen ska behöva gå hungrig. Och
              vi i Sverige har i praktiken utrotat mödradödligheten. Det skulle
              man också kunna göra i Sierra Leone, Haiti och Afghanistan.
            </seg>
            <seg n="97ae5bbf">
              Runt om på jorden visar dessutom enskilda människor, regeringar,
              frivilligorganisationer och biståndsaktörer att förändring är
              möjlig. Fantastiska framsteg görs i vissa delar av jorden. I Liberia
              och Indonesien minskar barnadödligheten nu snabbt. I Rwanda och
              Bangladesh överlever allt fler mammor sin graviditet. I länder
              som Tunisien och Uruguay växer en ny medelklass fram när fattigdomen
              minskar.
            </seg>
            <seg n="5e66f61c">
              Vi skulle utan tvekan kunna bli generationen som utrotade fattigdomen.
              Det är en enorm möjlighet, men ett än större ansvar. Försitter
              vi denna unika chans i mänsklighetens historia kommer framtidens
              dom över oss att bli hård.
            </seg>
            <seg n="b866d3a7">
              Detta är utgångspunkten för dagens biståndspolitiska debatt.
              Visserligen kan inte biståndet ensamt förändra världen, men biståndet
              har en viktig roll att spela. Rätt utformat kan biståndet både
              rädda liv och förändra samhällen. Hur vi väljer att utforma vårt
              svenska bistånd kommer att få konsekvenser i miljoner människors
              vardag runt om på jordklotet, på gott och på ont.
            </seg>
            <seg n="9764fb73">
              Herr talman! Efter en rad förseningar finns det så till slut
              en biståndspolitisk plattform. Vänsterpartiet ser och har sett
              behov av en tydlig och skarp biståndspolitisk plattform, för vi
              ser stora behov av att reformera det svenska biståndet. Som biståndsvänner
              har vi haft mycket att vara bekymrade över de senaste åren. Det
              svenska biståndet har blivit alltför splittrat, och vad som egentligen
              varit fokus och syfte har varit oklart. Men vi beklagar att denna
              biståndspolitiska plattform framtagits genom förhandlingar mellan
              fyra djupt oeniga borgerliga partier bakom stängda dörrar. Riksdagen
              har i stort frikopplats från den processen.
            </seg>
            <seg n="9beac4ae">
              Dagens biståndspolitiska debatt handlar om en skrivelse där regeringen
              informerar riksdagen om den plattform man redan har antagit. Det
              är djupt olyckligt. Ska biståndet vara framgångsrikt måste det
              vara långsiktigt. Därför har vi i Sverige historiskt eftersträvat
              breda överenskommelser om biståndet som kan hålla över tid och
              över maktskiften.
            </seg>
            <seg n="50abebe6">
              Samtidigt ser vi att de många svenska folkrörelserna med stor
              erfarenhet av bistånd knappt har informerats, än mindre inkluderats
              i processen att ta fram denna plattform. Dagens plattform är snarare
              grundad i hemmasnickrade marknadsliberala teorier än i decenniers
              kunskap och erfarenhet som faktiskt finns om hur biståndet fungerar.
            </seg>
            <seg n="ad8d967b">
              Det kan vara på sin plats att påminna om att det nu är 52 år
              sedan riksdagen biföll proposition 100 och Sverige inledde sitt
              bilaterala utvecklingssamarbete. Vi har under dessa fem decennier
              lärt oss vad som fungerar och vad som inte fungerar. Vi har lärt
              oss av våra framgångar, och vi har lärt oss av våra misslyckanden.
            </seg>
            <seg n="e61c52a2">
              Väljer man att ignorera vår historia och dessa erfarenheter är
              risken överhängande att man i bästa fall tvingas uppfinna hjulet
              en gång till och att man i värsta fall upprepar gamla misstag.
            </seg>
            <seg n="04355ebd">
              Det är det som är det största problemet med den bristfälliga
              processen bakom den biståndspolitiska plattformen: Man har i stora
              delar ignorerat den kunskap och den erfarenhet som finns i Sverige.
              Genom den bristfälliga processen när man har tagit fram plattformen
              har man tappat bort det som borde vara utgångspunkten, nämligen
              kunskapen och erfarenheten som finns om hur vårt bistånd kan användas
              så effektivt som möjligt för att utrota fattigdomen runt om på
              jorden.
            </seg>
            <seg n="250c672f">
              Vänsterpartiet anser därför att det är dags att göra om och göra
              rätt. Vi bör skicka tillbaka den biståndspolitiska plattformen
              till regeringen och uppdra åt regeringen att inleda en bred, öppen
              och inkluderande process med civilsamhället, forskare och riksdagens
              partier. Därefter bör regeringen återkomma till riksdagen med
              en proposition så att det blir riksdagen som fattar beslutet.
              Om vi vill och förväntar oss att vi riksdagsledamöter ska äga
              och ta ansvar för den svenska biståndspolitiken måste det också
              vara riksdagen som fattar besluten om biståndspolitikens grunder
              och utgångspunkter.
            </seg>
          </u>
          <note n="264b0341">
            Jag vill därför, herr talman, yrka bifall till reservation 3.
          </note>
          <u who="hans_linde_6ee61f_w" xml:id="i-c3f5a7f71c3b4118-0" n="f228377e" prev="i-6f0d49a2e432203a-0">
            <seg n="099add19">
              Skulle det nu bli så att riksdagen inte bifaller vår reservation
              och regeringen väljer att inte ta ett omtag förväntar jag mig
              – jag skulle faktiskt säga att jag förutsätter – att en ny rödgrön
              biståndsminister i höst kommer att göra det.
            </seg>
            <seg n="caa9ba94">
              Herr talman! Biståndsviljan är stark i Sverige. Det finns ett
              starkt folkligt stöd i vårt land för att vi ska ha ett högt bistånd
              av hög kvalitet. Det är egentligen inte så förvånande. Solidariteten
              är stark i Sverige. Vi har lärt oss av vår egen historia att fattigdomen
              slår sönder den enskildes liv och även bryter ned hela samhällen.
              Därför är fattigdom ett gemensamt samhällsproblem som vi behöver
              möta gemensamt och tillsammans.
            </seg>
            <seg n="ced60171">
              Vi i Sverige vet av egen erfarenhet att jämlika samhällen som
              grundas i rättvisa och omtanke är mycket starkare än samhällen
              där girighet får styra. Om man skulle fråga människor i vårt land
              varför vi ska bedriva utvecklingssamarbete med andra länder är
              jag övertygad om att de allra flesta skulle svara: för att bekämpa
              fattigdom.
            </seg>
            <seg n="e71f5a4f">
              Men de senaste åren har det skett något dramatiskt med svenskt
              bistånd. Det har i grunden förändrats. Under den borgerliga regeringen
              har fattigdomsbekämpningen fått en alltmer undanskymd roll när
              strukturerat arbete för att minska fattigdom och ekonomiska klyftor
              ersatts med en allt högre tilltro till marknadslösningar, ekonomisk
              tillväxt, handel och utländska investeringar. Arbetet med att
              bryta ned de ekonomiska och politiska strukturer som skapar fattigdom
              har tydligt nedprioriterats av den borgerliga regeringen.
            </seg>
            <seg n="d394783f">
              Vi ser konsekvenserna. Allt mindre av det svenska biståndet når
              i dag de fattigaste på jorden. När konsultbyrån Indevelop genomförde
              en utvärdering av svenskt bistånd fann man att 40 procent av Sidas
              insatser över huvud taget inte nådde de fattigaste. Det som borde
              vara biståndets huvuduppgifter har tydligt nedprioriterats.
            </seg>
            <seg n="46498bf0">
              Med dagens biståndspolitiska plattform tar svenskt bistånd ytterligare
              steg in på denna inslagna kurs. Jag vill ge tre tydliga exempel
              på det.
            </seg>
            <seg n="cfab7222">
              För det första föreslår nu regeringen helt nya målgrupper för
              det svenska biståndet. Men inga av de målgrupperna är fattiga.
              Vänsterpartiet anser att målgruppen för svenskt bistånd måste
              vara de fattigaste i allmänhet och fattiga kvinnor i synnerhet.
              Med regeringens nya målgrupper är risken helt överhängande att
              alltmer av det svenska biståndet går till människor som inte är
              fattiga. Det må vara människor med behov och människor som kommer
              att få ett bättre liv av svenskt bistånd, men det är inte de fattigaste
              människorna.
            </seg>
            <seg n="2c30ee8b">
              För det andra slår regeringen fast att Sverige bara ska ge bistånd
              till de fattigaste länderna, de länder som räknas som låginkomstländer.
              Men i Sveriges politik för global utveckling säger vi tydligt
              och klart att svenskt bistånd ska präglas av de fattigas perspektiv
              på utveckling. Då måste vi utgå från var de fattiga individerna
              finns och rikta insatserna utifrån deras olika och skilda behov.
              Med regeringens inriktning är risken överhängande att Sverige
              kommer att missa majoriteten av jordens fattiga.
            </seg>
            <seg n="ebd9a044">
              För det tredje genomsyras den biståndspolitiska plattformen av
              ett starkt individfokus samtidigt som man ignorerar det faktum
              att de allra flesta individer – jag skulle faktiskt säga alla
              – lever i samhällen och i ekonomiska och politiska strukturer
              som upprätthåller och skapar fattigdom. Samhället och dess institutioner
              beskrivs nästan uteslutande som problem och hinder i regeringens
              plattform.
            </seg>
            <seg n="a04ad180">
              Fattigdomens strukturer har förändrats under de gångna decennierna.
              I dag lever den stora majoriteten av världens fattiga, kanske
              så mycket som 80 procent, i medelinkomstländer. Fattigdom kan
              därför inte bara ses som en brist på resurser. Vi måste se att
              fattigdom i dag också är ett resultat av att resurser fördelas
              orättvist och ojämlikt.
            </seg>
            <seg n="f6462fc9">
              Vi har vår egen erfarenhet med oss från vårt eget land. Vår historia
              visar att ensam inte är stark. Starka blir vi tillsammans. Framgångsrika
              samhällen bygger vi gemensamt genom att tillsammans bygga upp
              effektiva skattesystem, gemensam välfärd och sociala trygghetssystem
              och genom facklig organisering och kollektivavtal på våra arbetsplatser.
              Det är då vi kan garantera att samhällets resurser kommer fler
              till del och att vi bygger jämlika samhällen.
            </seg>
            <seg n="0443928c">
              Jag vill därför också yrka bifall till reservation 20.
            </seg>
            <seg n="bdce9993">
              Herr talman! Det finns en rad ytterligare punkter där jag som
              vänsterpartist har invändningar mot regeringens plattform.
            </seg>
            <seg n="b5314d67">
              Vi tycker att fokus på jämställdhet och sexuell och reproduktiv
              hälsa och rättigheter är alltför svagt, detta i rak motsats till
              tidigare talare från Sverigedemokraterna.
            </seg>
            <seg n="812188dc">
              Vi tycker att miljö- och klimatperspektivet i mycket stora delar
              saknas trots att det utan tvivel är vår tids största utmaning.
            </seg>
            <seg n="e4269db6">
              Vi tycker att regeringen har misslyckats med sin ambition att
              tydliggöra fokus för svenskt bistånd. Vilken roll kommer Sveriges
              politik för global utveckling att ha i framtiden? Vad händer med
              millenniemålen och de nya globala utvecklingsmålen? Hur hänger
              plattformen ihop med det globala arbetet för biståndseffektivitet
              och dess tydliga fokus på ägandeskap och ansvarsutkrävande?
            </seg>
            <seg n="8e5fbe84">
              Herr talman! Jag tycker att den biståndspolitiska plattformen
              både i hur den har processats och i sitt politiska innehåll är
              symtomatisk för åtta år av borgerlig biståndspolitik. Därför vill
              jag avsluta med att säga att mitt tydliga mål med valet i höst
              kommer att vara att vi ska byta inte bara regering och biståndsminister
              utan också biståndspolitik och att vi i höst tillsammans ska ta
              fram en ny biståndspolitisk plattform.
            </seg>
          </u>
          <note type="speaker" n="7e7bfbc1">
            Anf. 5 CHRISTIAN HOLM (M):
          </note>
          <u who="christian_holm_a07cba_w" xml:id="i-fb7ff0b74af420c2-0" n="49da3b2e">
            <seg n="0c8110ce">
              Herr talman! Det är i dag mindre än två veckor sedan vi stod
              här i kammaren och diskuterade Sveriges politik för global utveckling,
              vår så kallade PGU, som är Sveriges samlade arbete för att vara
              med och bidra till global utveckling och en bättre värld. I dag
              debatterar vi en del av detta arbete, nämligen vårt utvecklingsbistånd
              och den plattform som vi tar fram för det.
            </seg>
            <seg n="1fc2e947">
              Under Alliansens år i regering har biståndspolitiken varit central.
              Debatten har varit omfångsrik, och det har varit stort fokus på
              de här frågorna. Vi har gjort reformer och förstärkt olika delar.
              Vi har fokuserat geografiskt och även tematiskt med målet att
              öka effektiviteten och förstärka utvecklingseffekten.
            </seg>
            <seg n="a92c87f9">
              Det handlar om att skapa ett öppet, modernt och effektivt bistånd
              som ger konkreta resultat och nytta för dem det är till för: de
              människor som lever i fattigdom och förtryck. Det är också viktigt
              att vi kan berätta om vårt bistånd och förklara och visa för de
              svenska skattebetalarna vad vi gör med pengarna, att deras pengar
              används på ett ansvarsfullt sätt och att de gör verklig nytta
              för människor i behov av dem.
            </seg>
            <seg n="6dfd840a">
              Den biståndspolitiska plattformen som vi diskuterar här i dag
              är ett centralt dokument för den svenska biståndspolitiken. Dokumentet
              kommer att vara utgångspunkten för styrningen av det svenska biståndet.
              Därtill finns alla strategier som i detalj reglerar de bitarna
              och ett antal policyer – Bodil Ceballos räknade förtjänstfullt
              upp dem – som upphör. Det är tydligt och berättar exakt vad som
              händer och sker, helt i enlighet med vad Statskontoret har kommit
              fram till, rekommenderar och tycker.
            </seg>
            <seg n="425cf063">
              Tydligare styrning och stärkt fokus på resultat ökar våra möjligheter
              att nå effektiv fattigdomsbekämpning.
            </seg>
            <seg n="3fc47ce1">
              Statskontoret såväl som OECD:s biståndskommitté Dac har utvärderat
              och granskat vår biståndspolitik och styrmodellen för denna. Det
              konstaterades att Sverige har kommit långt i utvecklingen mot
              tydligare styrning av biståndet. Samtidigt gavs en rad rekommendationer,
              och resultatet av dessa kan vi delvis se här i dag i hur vi förbättrar
              styrningen av vårt bistånds- och utvecklingssamarbete. Den biståndspolitiska
              plattformen är alltså ett tydligt steg i just det arbetet.
            </seg>
            <seg n="cdcead45">
              Herr talman! Vi bedömer att denna biståndspolitiska plattform
              ger goda förutsättningar att bidra till att göra biståndet än
              mer effektivt, resultatinriktat, långsiktigt, innovativt och öppet.
              När vi beslutar om plattformen och om de förslag och riktlinjer
              som jag nämnde nyss ligger dessa alltså i linje med de rekommendationer
              som gavs för att minska komplexiteten gällande styrningen av vårt
              bistånd och vårt utvecklingssamarbete.
            </seg>
            <seg n="c4f885c6">
              Vi vill att vårt bistånd ska vara riktat till människor som lever
              i fattigdom eller förtryck i länder med låga inkomster, det vill
              säga fattiga länder. Därutöver tycker vi att det är rimligt att
              vi även i länder som inte är fattiga är med och bidrar till att
              främja demokrati och mänskliga rättigheter, fred och försoning
              och även göra miljö- och klimatförbättrande insatser.
            </seg>
            <seg n="ac8d63be">
              Herr talman! Det har tidigare här diskuterats ett nytt, förtydligat
              biståndspolitiskt mål. Därutöver finns sex delmål som i sin tur
              har underordnade delar för att nå det övergripande målet att skapa
              förutsättningar för bättre levnadsvillkor för människor som lever
              i fattigdom och förtryck.
            </seg>
            <seg n="6aeb3238">
              Regeringens tre tematiska prioriteringar – demokrati och mänskliga
              rättigheter, miljö och klimat samt jämställdhet och kvinnors roll
              i utvecklingen – är centrala i svensk biståndspolitik. De vägleder
              det svenska biståndet och ska därutöver genomsyra samtliga delmål.
            </seg>
            <seg n="c5f7bb56">
              Herr talman! I stora delar råder en bred samsyn i denna kammare
              mellan den större delen av riksdagens partier. Det är bra! Högst
              sannolikt, utifrån vad vi som sitter här i kammaren eller de som
              ser debatten på tv har hört här i talarstolen i dag, är det inte
              helt enkelt att höra nyanserna. Men i de allra flesta delar finns
              det som sagt en del samsyn. Yrkanden och reservationer presenteras,
              men i det stora hela slår man in öppna dörrar. Ja, i vissa lägen
              finns det nog inte ens några dörrar där. Men det är valår, och
              jag förstår att det är viktigt att försöka profilera sig och lyfta
              fram vissa delar.
            </seg>
            <seg n="de793791">
              Det finns förslag från oppositionen om att satsningar och finansieringar
              ska redovisas öppet. Ja, jag har ingen annan åsikt. Det är precis
              det vi har jobbat för. Vi har infört och beslutat om en transparensgaranti
              som gör det möjligt att följa biståndet. Alla allmänna handlingar
              och all offentlig information om biståndet ska finnas att tillgå
              på internet. Där ska framgå tydligt när, till vem och varför biståndsmedel
              har betalats ut men också vad resultatet blev.
            </seg>
            <seg n="efa55c6a">
              Det väcker frågor när Kenneth G Forslund från Socialdemokraterna
              inte vill se någon plattform alls som tydliggör mål och styrning
              och framför allt förfasas över att plattformen inte ser ut som
              alla de remissvar som kommit in efter det att vi har träffat civilsamhällets
              organisationer och skickat ut dokument och remisser.
            </seg>
            <seg n="6d73f1b1">
              Den tidigare biståndsministern Gunilla Carlsson hade en lång
              rad överläggningar med civilsamhällets organisationer. Hillevi
              Engström, som i dag är biståndsminister, har samlat civilsamhället
              och träffat organisationerna enskilt. Det har förts en dialog
              under lång tid.
            </seg>
            <seg n="5a2c4fad">
              Självklart finns det olika åsikter här i samhället; alla tycker
              inte exakt likadant. Men det är politiska partier som folk går
              och röstar på. Den 14 september ska svenska folket lägga sin röst
              på något av de politiska partier som kandiderar till Sveriges
              riksdag.
            </seg>
            <seg n="048e7230">
              Vi har en vision om vad vi vill. Vi arbetar med att ta fram förslag
              med fakta som grund, vi lyssnar in synpunkter och tar till oss
              dessa, och vi har just en dialog. Men det innebär inte att allt
              som sägs blir exakt återskapat i vår politik. Menar Kenneth G
              Forslund verkligen att om det allvarliga skulle hända, det vill
              säga att Socialdemokraterna och andra partier skulle hamna i regeringsställning
              efter valet, är det inte de som styr utan lite organisationer
              som skickar in remissvar till departementen som kommer att göra
              det? I så fall vore detta uppmaningen till de partier som i det
              läget skulle sitta i opposition: Starta en organisation och driv
              era frågor där, för då får ni igenom er politik med Socialdemokraterna!
              Det kan inte riktigt vara så. Vi måste självklart ha ett politiskt
              ledarskap, men vi ska lyssna in och vara lyhörda.
            </seg>
            <seg n="813213b5">
              Både Kenneth G Forslund och Bodil Ceballos kritiserade att en
              rad policyer upphävs och ersätts av plattformen. Men det är ju
              inte den som lägger fram flest policyer som vinner, och dubbel
              styrning är inte alltid dubbelt så bra. Det handlar till syvende
              och sist om vilken politik man för. Som sagt: Vi har regleringsbrev
              under plattformen och det finns strategier, så det är väldigt
              tydligt vad som ska gälla. Hela tanken med plattformen är ju att
              styrningen ska bli tydligare, enklare och lättare att följa men
              framför allt att resultatet av vår biståndspolitik ska bli bättre.
            </seg>
            <seg n="d73427ed">
              Sverige är en stor och viktig aktör inom biståndsvärlden, vilket
              är viktigt att poängtera. Vi hörde kritik mot tillväxt, satsningar
              på marknaden, men jag tror att det är bra. Satsningar på marknaden
              och tillväxt här i Sverige plus givetvis en ambition från regeringen
              och riksdagsmajoriteten har gjort att vi kan ha ett högt biståndsmål.
              Den ekonomiska utvecklingen har inneburit att biståndet har ökat
              med i häradet 25 miljarder till drygt 38 miljarder under den tid
              som Alliansen varit i regeringsställning.
            </seg>
            <seg n="65f2b70f">
              Vi är som sagt stora i biståndsvärlden, och vi är med och bidrar
              på många områden som jag har redogjort för. Svenskt bistånd ska
              göra nytta. Det ska minska fattigdom, stärka kvinnors och barns
              rättigheter, minska förtryck och öka friheten. Ja, mycket handlar
              om att stärka de mänskliga rättigheterna och att verka för att
              tillväxt skapas.
            </seg>
            <seg n="8f03e17d">
              Min kollega Elisabeth Björnsdotter Rahm kommer lite senare att
              gå in mer specifikt på frågorna om kvinnors rättigheter och de
              så viktiga SRHR-frågorna, det vill säga de frågor som rör sexuell
              och reproduktiv hälsa och rättigheter. De är en förutsättning
              för kvinnors rättigheter, som givetvis är en del av de mänskliga
              rättigheterna, men också för att nå ekonomisk utveckling, tillväxt
              med mera.
            </seg>
            <seg n="26e2c740">
              Herr talman! Jag har sagt det många gånger förut, och jag säger
              det igen: Vi ska stå upp för frihet, demokrati och mänskliga rättigheter.
              Mitt mål är fortfarande att varje diktator, var den än finns i
              världen, ska frukta det svenska biståndet och känna att det utgör
              ett hot mot den som förtrycker och mot övergrepp i alla dess former.
              Genom en tydlig frihetsagenda kan vi vara med och göra världen
              lite bättre dag för dag.
            </seg>
          </u>
          <note n="c970571b">
            Därmed vill jag avslutningsvis yrka bifall till utrikesutskottets
            förslag till beslut i betänkandet.
          </note>
          <note type="speaker" n="d3cd6a7c">
            Anf. 6 HANS LINDE (V) replik:
          </note>
          <u who="hans_linde_6ee61f_w" xml:id="i-22064a17c5e683de-0" n="f228377e">
            <seg n="09411622">
              Herr talman! Christian Holm säger att skillnaderna är små i svensk
              biståndspolitik. Det är väl en del av Moderaternas valstrategi.
              Det är väl så här triangulering ser ut i verkliga livet. Men skillnaderna
              är betydligt större när det gäller biståndspolitiken. Det är därför
              vi har haft omfattande debatter de gångna åtta åren om inriktningen
              på biståndspolitiken. Det finns tydliga skillnader, beroende på
              att vi är olika partier grundade i olika ideologier med olika
              sätt att se på fattigdom och fattigdomsbekämpning, både när det
              gäller inrikespolitik och när det gäller biståndspolitik.
            </seg>
            <seg n="b837d5b5">
              Det som har slagit mig med den borgerliga biståndspolitiken de
              senaste åtta åren och som slår mig i den nya biståndspolitiska
              plattformen är att det som borde vara biståndets huvuduppgift,
              fattigdomsbekämpningen, är så frånvarande. De fattiga finns knappt
              med. Fattigdomen nämns inte, utan det är annat som man fokuserar
              på. I stället för fattigdomsbekämpning inriktar man sig på handel,
              investeringar, marknadslösningar och tillväxtskapande åtgärder.
            </seg>
            <seg n="d16b1eaf">
              Christian Holm sammanfattade det bra. Han sade i talarstolen
              att han tror att det är bra. Det säger egentligen ganska mycket
              om den borgerliga biståndspolitiken. Man satsar på lite saker
              som man tror är bra utifrån sina egna ideologiska övertygelser,
              men det är en tro på vad som är bra som är helt frikopplad från
              den breda erfarenhet som finns i Sverige och, för den delen, från
              svensk biståndspolitik att fattigdomsbekämpning kräver att vi
              riktar oss mot de fattigaste och bryter ned de strukturer som
              skapar fattigdom.
            </seg>
            <seg n="0c6a9619">
              Jag skulle vilja ställa en konkret fråga till Christian Holm
              när det gäller denna biståndspolitiska plattform. Ett av de tydliga
              exemplen på det svaga fokus som är på de fattiga är de två nya
              målgrupper som regeringen pekar ut för det svenska biståndet.
              Ingen av dessa är fattiga. Varför är inte fattiga människor en
              målgrupp för svensk biståndspolitik?
            </seg>
          </u>
          <note type="speaker" n="13fcc973">
            Anf. 7 CHRISTIAN HOLM (M) replik:
          </note>
          <u who="christian_holm_a07cba_w" xml:id="i-fb7ff0b74af420c2-1" n="49da3b2e">
            <seg n="4c85fb31">
              Herr talman! Hans Linde lyckas verkligen lyfta fram kärnan i
              vad skillnaden är. Det är bra att det framkommer.
            </seg>
            <seg n="bb578e86">
              Låt mig vara tydlig med att jag är för handel, tillväxt och ekonomisk
              utveckling. Det är bra med investeringar. Det är bra med handel
              över gränser och inom länder.
            </seg>
            <seg n="2afa67da">
              Det må vara att detta är skillnaden, men jag sade att mycket
              är likt i vår biståndspolitik. Hans Linde, Kenneth G Forslund
              och Bodil Ceballos talade om vikten av kvinnors rättigheter. Julia
              Kronlid avvek genom att inte vara positiv till rätten till säkra
              och fria aborter. I mångt och mycket tycker vi dock lika.
            </seg>
            <seg n="a732b608">
              Men när det kommer till handel tycker vi inte lika. Här har Vänsterpartiet
              en helt annan politik. Miljöpartiet antog till och med på sin
              kongress att man är mot tillväxt, om jag inte har fel.
            </seg>
            <seg n="7c0b3137">
              När jag läser om och granskar vad som har skett runt om i världen
              kan jag inte minnas ett enda land som inte har öppen ekonomi,
              handel och ekonomisk tillväxt där människor har blivit rikare
              och fått en bättre livssituation.
            </seg>
            <seg n="301a3433">
              Fattiga människor är centrala i den svenska biståndspolitiken.
              Fattigdomsbekämpning är ett övergripande mål som finns med i alla
              delar. Till detta kommer vikten av demokrati, mänskliga rättigheter
              och handel – inte som delar i det utan för att det är förutsättningar
              för att uppnå det vi vill, nämligen en mindre andel fattiga människor
              och fler människor som reser sig ur fattigdom och går mot rikedom.
            </seg>
          </u>
          <note type="speaker" n="5a0a65c0">
            Anf. 8 HANS LINDE (V) replik:
          </note>
          <u who="hans_linde_6ee61f_w" xml:id="i-22064a17c5e683de-1" n="f228377e">
            <seg n="87cf2a5d">
              Herr talman! Nej, fattigdom är i realiteten inte ett övergripande
              eller centralt mål för den borgerliga biståndspolitiken. Den är
              det inte i dokumenten. Tittar vi i den biståndspolitiska plattformen
              ser vi att det saknas fokus på fattigdomsbekämpning och de fattiga.
              Tittar vi i regleringsbreven för Sida ser vi att de fattiga och
              fattigdomsbekämpning i stort sett saknas.
            </seg>
            <seg n="bc682b6c">
              Vi ser det också när man utvärderar och mäter resultaten. När
              Indevelop gjorde en granskning av de insatser Sida gör på uppdrag
              av den borgerliga regeringen fann man att det i 40 procent av
              fallen helt saknades fokus på de fattigaste.
            </seg>
            <seg n="bcd8add2">
              Detta är skillnaden. Regeringen fokuserar på helt andra saker
              och hoppas på fattigdomsbekämpning som eventuell bieffekt. För
              mig är det dock glasklart att vi behöver sätta de fattiga och
              fattigdomsbekämpning i centrum och göra det till utgångspunkt
              för vår biståndspolitik.
            </seg>
            <seg n="fc9f78b7">
              Jag frågade Christian Holm varför den borgerliga regeringen väljer
              att slå fast två nya målgrupper för det svenska biståndet. Det
              är målgrupper som ska prioriteras i det svenska biståndsarbetet,
              men ingen av grupperna består av fattiga människor. Då är risken
              överhängande att många människor som inte alls är fattiga får
              bistånd.
            </seg>
            <seg n="b6bfe30f">
              I den biståndspolitiska plattformen slås fast att kvinnor och
              flickor i fattiga länder samt människor som på olika håll lever
              under förtryck ska vara målgrupper för svenskt bistånd.
            </seg>
            <seg n="87cf4851">
              Givetvis finns det tydliga samband mellan kön och fattigdom och
              mellan förtryck och fattigdom, men det är inte alltid dessa samband
              finns. Det finns människor som lever under förtryck som är medelklass
              eller till och med hyfsat välbeställda. Även i de fattigaste länderna
              finns det kvinnor som har det hyfsat gott ställt.
            </seg>
            <seg n="db3f4cd3">
              Ni släpper fokus på de fattigaste människorna. Varför väljer
              ni att formulera era målgrupper på detta sätt? Varför är inte
              de fattigaste målgrupp för den borgerliga biståndspolitiken?
            </seg>
          </u>
          <note type="speaker" n="a3e8a862">
            Anf. 9 CHRISTIAN HOLM (M) replik:
          </note>
          <u who="christian_holm_a07cba_w" xml:id="i-fb7ff0b74af420c2-2" n="49da3b2e">
            <seg n="014198c1">
              Herr talman! Jag tackar åter Hans Linde för att han så tydligt
              klargör var han står.
            </seg>
            <seg n="b13cc733">
              Att minska fattigdomen är ett övergripande mål för oss. Men kvinnor
              och barn samt folk som lever under förtryck är utsatta grupper.
            </seg>
            <seg n="a00540bc">
              Dagens tydliga besked från Hans Linde är alltså att Sverige inte
              ska ha fokus på personer som lever i diktaturer och under förtryck
              i länder som inte är tillräckligt fattiga.
            </seg>
            <seg n="bfc73310">
              Vi prioriterar människor som lever i fattiga länder, men det
              är också viktigt att göra insatser mot förtryck, för mänskliga
              rättigheter och för att förbättra klimat och miljö i länder som
              inte är jättefattiga. Det är rimligt, och jag kan försvara det
              när som helst och var som helst.
            </seg>
            <seg n="81836e16">
              Genom att vara med och bygga fungerande samhällsinstitutioner
              och demokratiska politiska system och genom att jobba med att
              länder får ansvarsfulla politiska ledningar är vi med och ser
              till att få i gång handel och tillväxt så att människor kan resa
              sig ur förtryck och fattigdom utan att behöva vara beroende av
              svenskt eller annat bistånd resten av livet.
            </seg>
            <seg n="33947550">
              Vårt mål med biståndet måste vara att vi ska vara med och göra
              livssituationen bättre men helst under så kort tid som möjligt.
              Förhoppningen är att länderna ska kunna stå på egna ben och att
              människorna reser sig. Det kan inte vara ett gott betyg att vi
              går in med bistånd i ett land med avsikt att stanna för alltid.
              Vi måste vara där för att förbättra över tid.
            </seg>
          </u>
          <note type="speaker" n="98b21fd2">
            Anf. 10 CHRISTER WINBÄCK (FP):
          </note>
          <u who="christer_winback_7b1d22_w" xml:id="i-e347c48d149d50fe-0" n="e88825e7">
            <seg n="ed08a8ba">
              Herr talman! Nackdelen med att skriva ett tal innan man går till
              kammaren är att man får skriva om rätt mycket när man lyssnar
              på andra.
            </seg>
            <seg n="b70011e0">
              Biståndsinsatser handlar om att skapa förutsättningar och möjligheter
              för människor att ta makten över sina liv i de länder där dessa
              förutsättningar har förvägrats dem av olika skäl. Det handlar
              om att skapa förutsättningar att mätta magen och få en utbildning
              och om att få förutsättningar och frihet att staka ut en framtid
              för sig själv och sin familj. Det handlar om att få förutsättningar
              att klara sig själv.
            </seg>
            <seg n="d7693fde">
              Liberalism handlar om frihet. Därför är också biståndsfrågor
              något som står liberalismen nära.
            </seg>
            <seg n="f5f7eab4">
              Folkpartiets utvecklingspolitik tar sin utgångspunkt i varje
              människas inneboende egna förmåga och i tanken att vi har ett
              ansvar för vår omvärld, i synnerhet för människor som lever i
              fattigdom och förtryck. Ett generöst bistånd är ett uttryck för
              detta och ger förutsättningar för ett liv där man klarar sig själv.
            </seg>
            <seg n="17369df2">
              Bistånd och hjälp ges på olika sätt. Alla är viktiga men har
              olika syften och mål. Det handlar om rätt insatser vid rätt tidpunkt
              till rätt målgrupp. Då är det viktigt att ha en tydlig strategi
              och att väga och mäta behov som kanske ställs mot varandra. Man
              måste prioritera; alla kan inte göra allt.
            </seg>
            <seg n="86bd555d">
              Vi måste se var vi är duktiga och var vi kan göra skillnad, ibland
              ensamma men kanske oftare i samarbete med andra. Färre saker men
              bättre, har varit en ledstjärna. Därför gäller det att utvärdera
              och prioritera det som görs. Görs det på rätt sätt och till rätt
              målgrupp? Har insatsen gjort någon skillnad.
            </seg>
            <seg n="61ab9dcb">
              Under senare tid har det riktats kritik mot biståndet. Röster
              har höjts både för och emot bistånd. En del vill ha mer, andra
              vill ha mindre. Det är därför alliansregeringen har sett över
              detta i den skrivelse vi debatterar.
            </seg>
            <seg n="3919f146">
              Det är viktigt att komma ihåg att vi är fyra partier i alliansregeringen.
              Vi har lite olika hjärtefrågor, men vi har haft en god diskussion
              och har en bra samsyn i den skrivelse som nu föreligger i riksdagen.
              En konstruktiv dialog är förutsättningen för ett varaktigt och
              bra samarbete.
            </seg>
            <seg n="9a8a7d14">
              Det mesta av kritiken mot plattformen har gällt processen snarare
              än sakinnehållet. Det är bra att Socialdemokraterna i dag bortser
              från processen, även om de inte gjorde det så sent som förra veckan.
              En del debattörer kräver dock att plattformen rivs upp och görs
              om i stället för att belysa sakfrågorna. Men varför riva upp och
              göra om ifall resultatet blir detsamma? Om vi bygger en väg och
              upptäcker att det saknas några vägmärken sätter vi upp dem. Vi
              gräver inte upp vägen och börjar från början, utan vi sätter dit
              vägmärken och ser till att det fungerar lite bättre än när vägen
              öppnades. Det är inget konstigt.
            </seg>
            <seg n="00634d8a">
              Inrikta er hellre på det ni tycker brister i sakfrågorna, så
              kan vi ha en seriös debatt. Oppositionens roll är väl ändå att
              ha alternativ som man anser bättre uppfyller de mål som eftersträvas
              – sakfrågor i stället för formfrågor.
            </seg>
            <seg n="50b0112d">
              Styrningen av biståndet har som tidigare nämnts vilat på otaliga
              dokument på olika nivåer där tydligheten i vad man vill ibland
              har drunknat i papper. Det är viktigt att känna att man har en
              överblick och att man gör det så bra man kan.
            </seg>
            <seg n="61e06814">
              Sverige ska ha ett generöst bistånd – det är de flesta av oss
              här i kammaren överens om. Att nu göra biståndet mer effektivt
              måste väl ändå vara eftersträvansvärt.
            </seg>
            <seg n="58c41e22">
              Så kom igen nu, ge upp formfrågan och ge oss konkreta förslag
              på vad som på sikt kan göra biståndet effektivare!
            </seg>
            <seg n="8e6c4d4c">
              Hans Linde nämnde för en stund sedan att under de 35 minuter
              det tog innan han kom in på sitt anförande hade 24 kvinnor dött
              av komplikationer i samband med graviditet, abort etcetera. Ja,
              det är riktigt. Det finns alltid frågor vi kan belysa med statistik.
            </seg>
            <seg n="69f41ace">
              Under exakt samma tid, 35 minuter, dog 45 personer i världen
              av väpnat våld med små och lätta vapen. Det finns med i regeringens
              skrivelse. Våld i konflikt, postkonflikt och andra situationer
              hämmar utvecklingen, millenniemålen etcetera. Det är viktigt att
              konstatera att det finns många saker vi ska arbeta med, och vi
              ska göra det på bästa möjliga sätt.
            </seg>
            <seg n="1d506479">
              Hans Linde tycks ha haft svårt att komma förbi innehållsförteckningen.
              Jag vet att den omfattar många sidor. I inledningen tredje meningen
              står det tydligt att målet för Sveriges internationella bistånd
              är att skapa förutsättningar för bättre levnadsvillkor för människor
              som lever i fattigdom och förtryck.
            </seg>
            <seg n="bc23706d">
              Att skapa förutsättningar för bättre levnadsvillkor är grundmeningen
              i allt bistånd. Att ge möjligheter för människor att skapa sin
              tillvaro handlar inte om allmosor, Hans Linde, eller om att ge
              pengar hur som helst utan om att skapa förutsättningar.
            </seg>
            <seg n="8aaa3c96">
              Precis som Christian Holm nämnde för en stund sedan ska vi se
              till att det finns företagande, ekonomisk tillväxt, demokrati
              med mera. Det är detta som är grunden i vår syn på hur bistånd
              ska utformas. Människor ska kunna klara sig själva på sikt. Det
              är jätteviktigt, tycker vi.
            </seg>
            <seg n="0f951029">
              Att satsa på demokrati och stöd till byggande av livskraftiga
              stater där folket väljer sina företrädare gör att människor inte
              behöver svälta. I en stat där demokrati råder krigar man inte.
              En stat där demokratin har makten genom folket utvecklas som regel
              till sina medborgares bästa. Därför ska demokratisering och förutsättningar
              för människors livsval vara det övergripande målet i vår biståndspolitik.
            </seg>
            <seg n="917b311f">
              Vi är glada över att alliansregeringen i skrivelsen betonar demokrati
              som en av de viktiga pusselbitar som är nödvändiga för fattigdomsbekämpning.
            </seg>
            <seg n="97eb0f02">
              Herr talman! Biståndsplattformen är ett instrument varigenom
              vi kan få en bättre och tydligare styrning av det svenska biståndet
              och därigenom göra en bättre insats inom de länder och områden
              där vi kan och ska göra skillnad.
            </seg>
          </u>
          <note type="speaker" n="4e483891">
            Anf. 11 KERSTIN LUNDGREN (C):
          </note>
          <u who="kerstin_lundgren_f22b4e_w" xml:id="i-36d9cc29cfffb995-0" n="32511b07">
            <seg n="d88e186e">
              Herr talman! Ja, grunden är vi överens om sedan 2003 – politik
              för global utveckling. En rättvis och hållbar global utveckling
              är målet.
            </seg>
            <seg n="78736301">
              Utrikesutskottet och riksdagen har tidigare markerat att biståndet
              ska bidra till fattigdomsminskning och utveckling genom att främja
              samhällssystem utan förtryck och fattiga människors förutsättningar
              att med egna resurser förbättra sina livsvillkor. Så uttryckte
              riksdagen det tidigare.
            </seg>
            <seg n="493b1408">
              Herr talman! Det handlar om samstämmighet – det uppfattar man
              inte riktigt i denna debatt – i stället för stuprörens krig. Det
              vi ser lite grann är att många vill ha sitt eget stuprör att jobba
              inom, men vårt uppdrag är att se samstämmigheten.
            </seg>
            <seg n="d137566e">
              PGU beslutades 2003. Jag noterade att den dåvarande regeringen
              2005 fattade beslut om styrning för att förstärka mål- och resultatuppföljningen.
              Jag upplevde den styrningen i Sidas styrelse, herr talman, once
              upon a time. När frågan ställdes fick man kronor till svar. Det
              var så uppföljningen ägde rum i stor utsträckning – vi tittade
              på om pengarna hade använts. Myndigheterna hade ett starkt eget
              styrutrymme.
            </seg>
            <seg n="7c0fedfc">
              År 2005, herr talman, valde dåvarande utrikesutskottet att för
              egen del särskilt granska det multilaterala biståndet. Utskottet
              fann att det saknades principer för utvärdering och för hur biståndet
              betalades ut och att det därför var svårt att få återrapportering.
              Man efterfrågade en bättre återrapportering till riksdagen. Då
              var regeringen socialdemokratisk, stödd av Miljöpartiet och Vänstern.
            </seg>
            <seg n="0fc2f4a0">
              År 2006 var det en ny regering som hade ambitionen att försöka
              lyssna på vad riksdagen hade sagt, att fokusera och att söka resultat.
              Man fokuserade i landsstrategier och försökte utveckla resultatuppföljningen
              med nya styrdokument från 2007. De fanns med i den budget jag
              nu visar upp och som behandlades av riksdagen. När jag tittade
              efter såg jag inte en enda reservation om den delen och inte ett
              enda förslag till alternativ modell.
            </seg>
            <seg n="b61412d6">
              Vi har jobbat med tre genomgripande teman. De har redan berörts:
              demokrati och MR, jämställdhet samt miljö och klimat. I PGU har
              vi fokuserat på sex globala utmaningar och försökt återrapportera
              fyra skrivelser. Den fjärde skrivelsen behandlades här i kammaren
              för bara någon vecka sedan.
            </seg>
            <seg n="0502ffb2">
              På det sättet har vi försökt underlätta återrapporteringen till
              riksdagen och förfina uppföljningsmöjligheterna. Trots det har
              vi kunnat konstatera att vi har fått kritik mot hur uppföljning
              och styrning har ägt rum. Statskontoret kom med sitt uppdrag 2011
              och konstaterade då att de tyckte att vi skulle fokusera på och
              reducera antalet styrdokument. Man lanserade till och med tanken
              på en plattform där målhierarkin skulle samlas. Det var en ambition
              som Statskontoret så att säga gav till regeringen.
            </seg>
            <seg n="356b2a63">
              Sedan dess har regeringen våndats över dessa frågor, kan man
              väl lugnt säga. Men jag håller med Statskontoret. Om det är något
              jag verkligen har upplevt under de här åren är det att vi har
              byggt lapp på lapp men med väldigt få sömmar. I stället för att
              fokusera har det blivit policy på policy. Åtminstone när jag har
              försökt fråga har det inte varit helt enkelt. Inte ens de som
              själva sitter och ska följa dem vet och kan använda dem riktigt.
              Då fungerar de inte som styrdokument.
            </seg>
            <seg n="c6dace6d">
              Jag tycker att det har varit en rimlig utgångspunkt att försöka
              strama upp och samla ihop för att underlätta PGU:s ambition att
              få en samstämmighet i styrningen.
            </seg>
            <seg n="e6e8bd3e">
              Det är inget lättstyrt fögderi – det har många redan understrukit.
              Ta bara en sådan sak som att vi ibland får kritik för att vi inte
              har det lokala ägarskapet i fokus, för att knyta an till den tidigare
              debatten. Det sägs även i reservationen. Men när jag lyssnar på
              den här debatten, herr talman, låter det ibland som att det lokala
              ägarskapet är olika strukturer i Sverige, inte i mottagarländerna.
              Det är naturligtvis en konflikt där också.
            </seg>
            <seg n="f633cfd8">
              Strukturer i Sverige kan åstadkomma vissa saker, och den här
              riksdagen kan önska att åstadkomma vissa saker. Men det lokala
              ägarskapet handlar om att mottagarländer, samarbetsländer, också
              ska ha ett ägande, och de kan ha en annan vilja.
            </seg>
            <seg n="462618ea">
              Det är naturligtvis avgörande för att nå resultat att man får
              ett ägarskap i våra samarbetsländer. I annat fall kan det bli
              som det så ofta blir med styrning och mål: Man sätter upp mål
              och kommer överens, och sedan gör man något helt annat. Men det
              är inte det vi önskar.
            </seg>
            <seg n="283c437a">
              Herr talman! I dag behandlar vi en skrivelse. Jag ser i reservationerna
              att flera efterlyser en proposition. Men det handlar inte om en
              ny politisk grund. Det är inte en ny PGU som det handlar om. Det
              är möjligt att en och annan har förvånats över detta.
            </seg>
            <seg n="38b5647e">
              På riksdagens hemsida kan man läsa: Propositioner är förslag
              som regeringen lämnar till riksdagen. Regeringen lämnar också
              skrivelser, som har en mer redogörande karaktär och inte innehåller
              förslag till riksdagsbeslut.
            </seg>
            <seg n="dd57d3d5">
              När jag läser reservationerna frågar jag mig då lite grann: Vad
              är det ni egentligen vill göra? Vill ni ta över det som i 6 §
              regeringsformen är formulerat Regeringen styr riket? Är det ambitionen?
              När jag, herr talman, läser reservationerna kan jag inte se några
              tydliga förslag på konkreta, starka riksdagsbeslut – det är inga
              lagförslag som ändrar här eller där. Och när jag läser budgetmotionerna
              kan jag inte heller där finna så mycket alternativt, i ärlighetens
              namn.
            </seg>
            <seg n="606e0dae">
              Jag tycker alltså att det är ett försök att blanda bort korten.
              Vi måste hålla isär riksdagens och regeringens roller.
            </seg>
            <seg n="7e78b6da">
              Det är bra att regeringen nu i en skrivelse tydliggör mål, delmål
              och målhierarki. De ska vägleda arbetet med resultatstrategierna
              för länder och regioner, för samarbete med och genom multilaterala
              organisationer, för tematiskt inriktad biståndsverksamhet. Där
              regeringen slutligt väger samman och väger av är i dessa resultatstrategier,
              för att sedan kunna återrapportera uppföljning och framför allt
              det som Statskontoret understryker och det jag tycker är viktigt:
              analys. Det är inte kvantitativ resultatuppföljning som är central
              i sig, utan det är en kvalitativ resultatanalys som visar att
              vi åstadkommer skillnad i riktning mot de mål som vi har satt
              upp.
            </seg>
            <seg n="20a8c028">
              Här understryks som teman att demokrati, klimat och jämställdhet
              ska genomsyra hela det arbetet. Det är viktigt.
            </seg>
            <seg n="4871eba6">
              Nu hävs regeringens policyer. Det har jag förstått inte är uppskattat
              av alla. Jag kan också erkänna att vi i de interna diskussionerna
              i Regeringskansliet hade en hel del osäkerhet och vånda kring
              detta. Vi har ju alla tendens att vilja bygga vårt eget hus. Men
              det är det som PGU inte ska handla om, utan det ska handla om
              samstämmighet.
            </seg>
            <seg n="a20688a5">
              Jag ser att man – vilket är behjärtansvärt i sig – efterfrågar
              egna policyer, eftersom man ser att det har försvunnit. Men jag
              vill varna för det, oavsett vem som styr framöver. Börjar man
              att ge en policy kommer de andra att följa som ett brev på posten,
              och då är vi tillbaka i en oformlig styrning. Det hoppas jag att
              vi ska ta oss ur, så att vi ska kunna få en bättre ordning framöver.
            </seg>
            <seg n="a7becf55">
              Med anledning av den diskussion som har varit – jag hörde att
              Hans Linde inte tyckte att klimatfrågorna fick plats – vill jag
              betona några saker. Jag noterar att punkt 3 är klimatfrågorna,
              som tydliggörs i det här sammanhanget, förutom den tematiska ingången
              som genomsyrar alltihop. Vattenfrågorna är också tydligt med.
              Livsmedelsförsörjningen lyfts in i både delmål 2 och delmål 6.
              Om man läser under rubrikerna finner man att många av de här frågorna
              finns med, så också jämställdhet och kvinnors situation samt mycket
              tydligt SRHR, både under delmål 4 och under delmål 1. Kvinnors
              delaktighet och kvinnors hälsa finns med.
            </seg>
            <seg n="a3e0c71e">
              Men åter till processen igen och vad som är en skrivelse. När
              jag läser historiskt: När regeringen fattade beslut 2005 om styrning
              var det en socialdemokratisk regering – det kanske var bra för
              vissa, och det kanske löste problemen – och då hade man inte bjudit
              in till någon öppen diskussion om styrningen. Inte var vi inblandade,
              inte fattades det något riksdagsbeslut, inte fanns det någon riksdagsdebatt!
              Jag såg ingenting av det i handlingarna. Men då var det uppenbarligen
              helt okej. Inte kan jag härleda att det fanns 120 civilsamhällsorganisationer
              som bjöds in att diskutera styrdokumentet från 2005. Jag har inte
              sett något om det. Är det någon som kan leda det i bevis är jag
              nyfiken och intresserad av att få ta del av det.
            </seg>
            <seg n="acea1a03">
              Hur mycket man vid styrdokumentet från 2005 kunde lyssna på civilsamhället
              är måhända, herr talman, skrivet i stjärnorna.
            </seg>
            <seg n="196b234b">
              Nu har vi en ny regering som har vågat vara öppen och har öppnat
              upp och både bjudit in civilsamhället till att diskutera regeringens
              eget styrdokument och bjudit in riksdagen genom en skrivelse som
              ger möjlighet för alla i riksdagen att markera vad man tycker
              annorlunda.
            </seg>
            <seg n="4b50c9e8">
              Jag har, herr talman, läst reservationerna. I ärlighetens namn
              ser jag inte så mycket hållfast där. Man önskar sig en ny, stor
              översyn. Det gör man i tre olika reservationer: en från Socialdemokraterna,
              en från Vänsterpartiet och en från Miljöpartiet. Det låter snarare
              som en stor PGU-utredning, och då handlar det om att göra ett
              stort omtag när det gäller grunderna för biståndet.
            </seg>
            <seg n="8f3c96ec">
              Nu handlar det inte om det, utan det handlar om grunderna för
              regeringens styrning och att samla de policyer som tidigare har
              beslutats helt av regeringen och göra ett eget styrdokument som
              regeringen vänligt nog bjuder in civilsamhället till diskussion
              om. Man kan diskutera tider och annat, visst, och det finns mycket
              att diskutera i den processen. Men kritiken mot att regeringen
              bjuder in och är öppen i sin styrningsfunktion tycker jag faller
              på sin egen orimlighet. Så öppen har nog aldrig någon regering
              varit när det gäller styrdokument. Dessutom bjuder regeringen
              in riksdagen till den här debatten.
            </seg>
          </u>
          <note n="873864e9">
            Jag yrkar bifall till utskottets förslag och avslag på reservationerna.
          </note>
          <note type="speaker" n="fabdfa95">
            Anf. 12 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-5eeb72b782ac616e-1" n="cdf5fd2a">
            <seg n="7dfa9fc5">
              Herr talman! Kerstin tog upp ett antal frågor som jag skulle
              vilja svara på.
            </seg>
            <seg n="c9a39afd">
              Det handlade bland annat om det som är civilsamhällets organisationer
              under det lokala ägarskapet. Jag antog att det var det som kritiken
              riktades emot när jag till exempel sade att det är viktigt med
              civilsamhällets organisationer även här och till exempel det informationsstöd
              som fanns.
            </seg>
            <seg n="7e5f6533">
              Är det så att de som arbetar här i Sverige ska kunna fortsätta
              med sina projekt där ägarna så att säga är med och påverkar? Då
              måste man också kunna informera i Sverige om vad som sker. Annars
              är det väldigt svårt att få in några pengar över huvud taget.
              Civilsamhällets organisationer finns där, och de finns här, och
              de är viktiga på båda ställena.
            </seg>
            <seg n="eebe0dde">
              När det gäller frågan om en proposition: Vi beslutade om PGU
              2003. Sedan har det tagits ett antal steg, där i alla fall jag
              upplever att vi på sätt och vis gör avsteg från PGU. Jag tycker
              att det är självklart att regeringen måste komma till riksdagen
              med sådana frågor. Till exempel har vi nu beslutat om ett nytt
              biståndsmål – det kom i budgetpropositionen. Men när det är ett
              nytt biståndsmål bör riksdagen vara informerad. På samma sätt
              kommer det delmål i den biståndspolitiska plattformen. Vi bör
              vara inkluderade i det arbetet. Det är därför vi tycker att det
              bör vara en proposition och inte bara en skrivelse.
            </seg>
            <seg n="4ff0d601">
              Du tog upp att allt finns med i den biståndspolitiska plattformen.
              Ja, det är mycket som är med. Men frågan är hur tydligt det kan
              styra. Mycket finns med, men det är otydligt hur det ska kunna
              styra.
            </seg>
            <seg n="80784b04">
              Kan du förklara för mig hur det som finns i till exempel klimatavsnittet
              ska styra? Jag kan inte se hur vi verkligen ska styra. Jag utgår
              från att det kommer att komma en massa olika riktlinjer och annat
              utifrån detta som vi inte alls är med och styr.
            </seg>
          </u>
          <note type="speaker" n="548cd942">
            Anf. 13 KERSTIN LUNDGREN (C) replik:
          </note>
          <u who="kerstin_lundgren_f22b4e_w" xml:id="i-36d9cc29cfffb995-1" n="32511b07">
            <seg n="241bda57">
              Herr talman! Då är vi egentligen tillbaka till grundfrågan, Bodil
              Ceballos, nämligen den uppdelning som vi har i regeringsformen.
              Enligt 6 § är det regeringen som styr riket, och vi fattar beslut
              när det gäller budget, ekonomi, skatter, lagstiftning och uppföljningsverksamhet.
            </seg>
            <seg n="2648c166">
              I denna del berättar regeringen för riksdagen på vilket sätt
              man avser att styra, alltså vilket vägledande dokument man har.
              Policyer har det fattats beslut om utan att riksdagen har haft
              någonting att säga till om. Nu tycker jag att det låter nästan
              som om riksdagen kommer att få fatta beslut om resultatstrategier
              om Bodil Ceballos och Miljöpartiet skulle sitta i regeringen.
              Det låter som en spännande tanke om det skulle bli fallet, för
              då har regeringen helt abdikerat på detta område när det gäller
              att styra. Det är naturligtvis resultatstrategierna som man kommer
              att väga av, som jag nämnde, mellan olika områden. Det är också
              där som civilsamhällesorganisationerna kommer in och man kommer
              ned på detaljnivå i budget, till exempel infostöd.
            </seg>
            <seg n="2d71d19b">
              Men i ärlighetens namn vill jag säga att om Bodil Ceballos tycker
              att det är beklagligt att riksdagen inte alls får vara med i den
              delen finns det faktiskt möjlighet för oss i riksdagen att följa
              upp och granska, vilket vi ska göra. Sedan kan vi diskutera det
              när vi talar om budget och uppföljning.
            </seg>
            <seg n="46ab9771">
              Det är som sagt ett spännande perspektiv om man nu från Miljöpartiet
              står här och antyder att riksdagen, om de skulle få bestämma,
              skulle fatta beslut inte bara om mål och styrdokument utan även
              nere på resultatstrateginivå.
            </seg>
            <seg n="cd616f64">
              Egentligen var det väl i fråga om det humanitära stödet och annat
              som man önskar policyer för sig och inte det infostöd som vi talade
              om.
            </seg>
          </u>
          <note type="speaker" n="3b7aebac">
            Anf. 14 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-5eeb72b782ac616e-2" n="cdf5fd2a">
            <seg n="32b48975">
              Herr talman! Det är just när vi ägnar oss åt uppföljning som
              jag ser att när det gäller de beslut som kommer från regeringen,
              ibland i form av budgetpropositioner etcetera, fjärmar vi oss
              från det som jag uppfattar som PGU. Då tycker jag att det är en
              självklarhet att detta måste komma tillbaka till riksdagen så
              att vi ska kunna diskutera och ta beslut om frågorna här.
            </seg>
            <seg n="9cd87d3d">
              Det har också kommit kritik från civilsamhällesorganisationer
              att de inte har varit inkluderade i processen. Det beror med allra
              största sannolikhet på att de tidigare har varit inkluderade på
              ett helt annat sätt än de har varit denna gång.
            </seg>
            <seg n="b6a6f13d">
              Jag har själv suttit som ordförande i Forum Syd under tre års
              tid och verkligen hoppats på att vi skulle bli inbjudna. Vi blev
              inbjudna vid något tillfälle till information men inte till direkt
              samråd. Det kallades samråd, men sedan var det någon form av information.
              Samma sak var det till exempel när det gällde landfokuseringen,
              nämligen att ambassaderna blev inbjudna till någon form av samråd
              men att det egentligen bara handlade om envägsinformation så att
              säga från regeringens sida.
            </seg>
            <seg n="0306e1f4">
              Om man har förändrat ett arbetssätt är det självklart att vi
              här i riksdagen protesterar och att civilsamhällesorganisationer
              protesterar. Jag kan inte se att det är någonting konstigt med
              det. Jag menar inte att riksdagen eller utrikesutskottet ska sitta
              och arbeta med detaljer på resultatstrateginivå eller policynivå.
              Däremot undrar jag hur detta dokument ska kunna leda de tjänstemän
              på UD och Sida som faktiskt ska tolka det. Det riskerar att hamna
              någon helt annanstans. Jag har svårt att se hur dokumentet i sig
              är tillräckligt tydligt för att vara styrande. Om tanken är att
              det ska vara styrande undrar jag var styrningen är så att säga.
              Nu ser det ut mer som visioner.
            </seg>
          </u>
          <note type="speaker" n="9fc6a321">
            Anf. 15 KERSTIN LUNDGREN (C) replik:
          </note>
          <u who="kerstin_lundgren_f22b4e_w" xml:id="i-36d9cc29cfffb995-2" n="32511b07">
            <seg n="802d4673">
              Herr talman! Nu hörde åtminstone jag att Bodil Ceballos sade
              att riksdagen och utrikesutskottet inte skulle vara nere på detaljnivå
              och inte på policynivå.
            </seg>
            <seg n="f56a2956">
              Men detta är ett alternativ till policyer, eftersom vi avskaffar
              policyer och då förändrar styrningen. Så är det. Men det är den
              nivån som detta handlar om. Det är inte ett nytt PGU-beslut, och
              det är inte ett nytt PGU-dokument. Det är därför som det är viktigt
              att det är en skrivelse eftersom det har funnits många myter om
              vad detta skulle vara. Det fanns ett tag en bild, måhända inspirerat
              av vissa, av att detta nästan skulle ersätta PGU. Men så är det
              inte. Det innebär att PGU finns i botten och att detta kommer
              som ett styrdokument som visar hur regeringen avser att hantera
              den. Detta ersätter alltså policyer. Då är vi väl överens om att
              detta är den nivå som regeringen normalt fattar beslut på. Men
              i detta fall har regeringen varit öppen med att bjuda in civilsamhället,
              vilket jag fortfarande inte har hört hände 2005 när Bodil Ceballos
              parti Miljöpartiet fanns med och inspirerade styrning. Då bjöds
              väl inte civilsamhället in till den diskussionen? Men nu har man
              alltså bjudits in. Vi har dessutom lyssnat och öppnat upp så att
              riksdagen får möjlighet att se och behandla denna skrivelse. Det
              är alltså inget hysch-hysch och inget hemligt. Dokumentet är öppet.
            </seg>
            <seg n="e0fbeb7d">
              Bodil Ceballos anser att det fjärmas från PGU. Men vi har fått
              fyra skrivelser som har visat PGU. Det hände inte tidigare. Jag
              har där inte sett någon stor opposition där man säger att vi är
              på väg bort. Snarare är det så att vi har lite diskussioner på
              detaljnivå. Sedan finns det naturligtvis politiska och ideologiska
              åsiktsskillnader. Det ska vi inte heller bortse från.
            </seg>
          </u>
          <note type="speaker" n="acaec630">
            Anf. 16 HANS LINDE (V) replik:
          </note>
          <u who="hans_linde_6ee61f_w" xml:id="i-22064a17c5e683de-2" n="f228377e">
            <seg n="ae22ff45">
              Herr talman! Vi kan konstatera att man i Centerpartiet är nöjd
              med hur processen har sett ut när det gäller antagandet av den
              biståndspolitiska plattformen. Det kanske säger någonting om de
              problem som det så kallade folkrörelsepartiet Centerpartiet står
              inför när en ledande centerpartist, som Kerstin Lundgren trots
              allt är, beskriver detta som en framgångsrik förankringsprocess.
            </seg>
            <seg n="9d8e9234">
              Men om vi tittar på detta dokument, Kerstin Lundgren, kan det
              inte avfärdas som att det bara handlar om grunderna för styrningen
              av biståndet från regeringens sida. Detta är så mycket mer. Den
              biståndspolitiska plattformen innehåller flera delar som inte
              har funnits med i de tidigare policyer som nu ersätts. Här finns
              det skrivningar om vad som är målet med svensk biståndspolitik
              och vilka som är delmålen. Man beskriver målgrupper. Det har inte
              funnits i policyer tidigare. Detta går vidare. Dessa centrala
              delar för svensk biståndspolitik borde vi i riksdagen ha fått
              vara med och fatta beslut om.
            </seg>
            <seg n="b7ac0c4f">
              Även de tydliga saker som man nu ska slå fast i detta dokument,
              som är det som går vidare än en policy, handlar om att man nu
              också skapar något slags fyrkantig princip för vilka länder Sverige
              ska bedriva utvecklingssamarbete med. Man slår tydligt fast att
              Sverige ska fokusera på låginkomstländer och fasa ut medelinkomstländer,
              detta trots att vi i dag vet att minst 80 procent av världens
              fattiga lever i medelinkomstländer och trots att vi vet att Sverige
              i dag bedriver ett omfattande utvecklingssamarbete med en rad
              medelinkomstländer som gör skillnad och som bidrar till att fattiga
              människor kan lyfta sig upp ur fattigdom. Det är väl trots allt
              så, Kerstin Lundgren, att fattigdom är lika tuff oavsett vilken
              bnp per capita ett land formellt har?
            </seg>
            <seg n="f337759b">
              Nu när ni slår fast en så fyrkantig princip för vilka länder
              som vi ska befinna oss i skulle jag vilja ha svar på en fråga
              från Kerstin Lundgren. Kan Kerstin Lundgren inte berätta för kammaren
              från vilka länder som vi ska fasa ut vårt bistånd? Är det Colombia,
              är det Zambia, är det Sudan eller är det den palestinska myndigheten?
              Kan vi inte få ett sådant besked nu om vad konsekvenserna blir
              av den biståndspolitiska plattformen?
            </seg>
          </u>
          <note type="speaker" n="2c88ea7b">
            Anf. 17 KERSTIN LUNDGREN (C) replik:
          </note>
          <u who="kerstin_lundgren_f22b4e_w" xml:id="i-36d9cc29cfffb995-3" n="32511b07">
            <seg n="38bdac1c">
              Herr talman! Jag är en av dem som har haft rätt mycket synpunkter
              på processen. Den startade efter att Statskontorets rapport kom
              2011. Sedan har vi haft rätt många turer. Jag tillhör inte dem
              som applåderar allt i den; det ska jag lugnt säga. Jag har också
              offentligt haft kritik i vissa delar. Jag har tyckt att det har
              varit viktigt att ge svar tillbaka och göra det öppet och säkerställa
              att vi får en debatt här i kammaren så att det inte blir ett hysch-hysch
              om att regeringen så att säga har kapat PGU:n jäms med fotknölarna.
              Det lät lite grann så i debatten ett tag. Det är viktigt att det
              nu är tydligt att PGU:n ligger som en platta. Detta är så att
              säga regeringens ersättning för policyer och ger ett svar tillbaka
              på vad Statskontoret krävde, nämligen ett tydliggörande av olika
              mål och målhierarkier. Det var det som diskussionen gällde. Det
              tycker jag ändå att man klarar av.
            </seg>
            <seg n="eecae3c3">
              Sedan kommer det säkert att finnas utmaningar i fråga om detta
              också. Så är det med all styrning. Ytterst är det i resultatstrategierna,
              oavsett om det är multilateralt eller vad vi talar om tematiskt,
              som man ytterst kommer att göra avvägningar. Då kommer också svaren.
              När det gäller budget och annat kommer det naturligtvis att bli
              diskussioner om ytterligare utfasning. Jag har inte fört någon
              diskussion om utfasning. Jag tillhör inte dem som tycker att vi
              ska gå vidare i den delen just nu när det gäller länder.
            </seg>
            <seg n="a4baaf8e">
              Sedan är det lite spännande, herr talman, när jag förstår att
              Hans Linde tycker att det här med låginkomstländer och medelinkomstländer
              är intressant. När jag lyssnade på Hans Linde tidigare lät det
              som att han kritiserade oss för att inte ha de fattigas perspektiv,
              och samtidigt var han kritisk för att vi satsade på de fattigaste
              länderna. Dessutom var han kritisk för att det var ett individfokus.
              Jag har lite svårt att få ihop det här, för det är väl klart att
              individfokus, de fattigaste länderna och de fattigaste personerna
              är en tydlig profil.
            </seg>
          </u>
          <note type="speaker" n="eab50088">
            Anf. 18 HANS LINDE (V) replik:
          </note>
          <u who="hans_linde_6ee61f_w" xml:id="i-22064a17c5e683de-3" n="f228377e">
            <seg n="107968e3">
              Herr talman! Om Kerstin Lundgren inte får ihop det ska jag försöka
              förklara vad som är utgångspunkten för Vänsterpartiets utvecklingspolitik.
              Vi vill att den ska utgå från fattiga människor – fattiga individer
              – och deras behov, oavsett var på jordklotet de lever och oavsett
              vilket bnp man har just då i just det land de befinner sig i.
            </seg>
            <seg n="3687f1c8">
              Vi ska utgå från varje individ och sedan forma en politik där
              vi bryter ned de strukturer och samhällssystem som skapar och
              upprätthåller fattigdom. Det ser olika ut för olika människor
              i olika delar av världen. Ska vi bekämpa fattigdomen när den drabbar
              en småbonde i Mali krävs en annan strategi än när vi ska bekämpa
              den fattigdom som drabbar en hbtq-person i Nicaragua. Det är olika
              strukturer som upprätthåller fattigdomen i olika omständigheter,
              och därför behöver vi se det.
            </seg>
            <seg n="c5749fb0">
              Det viktiga här är dock att se att människor lever i samhällen.
              Människor lever i ekonomiska och politiska strukturer som skapar
              och upprätthåller fattigdom. Det är här de borgerliga partierna
              börjar få problem – ni ser inte samhällsstrukturerna, utan ni
              ser bara individerna. Jag tror inte att det bara går att säga
              att vi alla ska bli ivriga bävrar runt om på jordklotet, så löser
              det sig; det krävs betydligt mer om vi ska lyckas bekämpa fattigdomen.
            </seg>
            <seg n="7b8c52a2">
              Nu säger Kerstin Lundgren i alla fall, som svar på min fråga
              vilka länder man ska fasa ut biståndet ifrån, att hon inte vill
              gå vidare med den diskussionen. Man är nämligen klar med utfasningen,
              om jag förstod Kerstin Lundgren rätt. Vad betyder det då att man
              i den biståndspolitiska plattformen tydligt slår fast att man
              ska fokusera på låginkomstländer och lämna medelinkomstländer?
              Att man så tydligt slår fast en sådan princip måste ju någonstans
              få konsekvenser. Vad är annars syftet med att man skriver det
              här i dokumentet? Eller ska vi tolka det mer som att det är någonting
              man har skrivit på ett papper men som inte kommer att betyda någonting,
              utan Sverige kommer tills vidare att fortsätta med sitt bistånd
              till de medelinkomstländer där vi finns i dag?
            </seg>
          </u>
          <note type="speaker" n="7bbe5843">
            Anf. 19 KERSTIN LUNDGREN (C) replik:
          </note>
          <u who="kerstin_lundgren_f22b4e_w" xml:id="i-36d9cc29cfffb995-4" n="32511b07">
            <seg n="38c721ad">
              Herr talman! När det gäller att bryta strukturer pratar vi om
              förtryck – strukturer som förtrycker. Dem vill vi bryta; det är
              ju vad det handlar om. Vi pratar om demokrati och människors frihet,
              och det är att bryta strukturer. Det gäller oavsett om vi pratar
              om kvinnor, om hbtq-personer eller om människor som är föremål
              för politiskt förtryck av annat slag.
            </seg>
            <seg n="3d311a34">
              Det handlar om individfokus, och det handlar om att ge människor
              möjligheter. Det handlar också om att våga prioritera, så att
              inte alla lämnar eller så att man inte missar de minst utvecklade
              länderna – konfliktländerna, där människors fattigdom är värst
              och där strukturerna är sämst och svagast. Det handlar om att
              försöka bygga och förbättra för att möjliggöra för människor –
              för individer – att både förändra sina liv och sina samhällen.
            </seg>
            <seg n="3ee02f31">
              Sedan kan man ha andra perspektiv på det, och det är måhända
              Hans Lindes ideologiska förtecken när han pratar. Det är dock
              inte så jag ser på hur vi förändrar samhällen. Framför allt är
              det spännande med tanke på det lokala ägarskapet.
            </seg>
            <seg n="2bc12412">
              När det gäller utfasning tycker jag inte att man kan säga att
              det till hundra procent, framåt i tiden, ser ut exakt så här.
              Det tror jag inte att någon av oss kan göra. Vi kommer i stället
              att kunna och behöva förändra, inte minst efter nästa år med nya
              post 2015-mål och klimatmål som jag hoppas går samman. Jag tror
              alltså att det kommer att krävas förändringar, men här och nu
              är det inte entydigt. Det är i stället möjligt att fortsätta att
              jobba, också i medelinkomstländer, vilket tidigare nämndes av
              Christian Holm utifrån de utgångspunkter vi pratar om. Det är
              viktigt. Det handlar om att förändra och ge människor möjlighet
              att förändra sina liv och ta sig ur fattigdom – med vår hjälp.
            </seg>
          </u>
          <note type="speaker" n="3c3d528d">
            Anf. 20 DÉSIRÉE PETHRUS (KD):
          </note>
          <u who="desiree_pethrus_0e1ee6_w" xml:id="i-c82284f73f596677-0" n="74ce569c">
            <seg n="67caf284">
              Herr talman! Den biståndspolitiska plattform vi debatterar har
              tagit lång tid att ta fram. Det beror delvis på att biståndet
              är mycket komplext och att många områden är viktiga att pröva,
              väga och prioritera.
            </seg>
            <seg n="85982426">
              Efter att OECD:s biståndskommitté i en utvärdering av svenskt
              bistånd rekommenderade Sverige att samla alla policyer och riktlinjer
              som fanns på biståndsområdet till ett dokument har vi nu fått
              detta samlade dokument, vilket är vägledande för inriktningen
              och vad vi bör prioritera i biståndet. Därtill kommer naturligtvis
              regleringsbrev, strategier och budgetpropositioner som vi kommer
              att fatta beslut om här i riksdagen även fortsättningsvis att
              förtydliga framtida engagemang inom biståndet.
            </seg>
            <seg n="7315857a">
              Målet för det svenska biståndet är dock viktigt att betona. Målet
              är att skapa förutsättningar för bättre levnadsvillkor för människor
              som lever i fattigdom och förtryck, som det står i plattformen.
              Det är de grundläggande värderingarna: fattigdom och förtryck.
            </seg>
            <seg n="eabf1566">
              I plattformen slås sex olika delmål fast, och till dessa mål
              har regeringen även angett vilka resultat som är särskilt viktiga
              att uppnå. Det handlar exempelvis om att stärka demokrati och
              jämställdhet, om ekonomisk tillväxt, tillgång till utbildning,
              förbättrad miljö, grundläggande hälsa, frihet från våld och räddade
              liv. När det gäller målgrupperna har regeringen sagt att biståndet
              framför allt ska gå till flickor och kvinnor, men också till människor
              som lever i förtryck. Det är något som är väldigt märkligt när
              oppositionspartierna inte gillar det.
            </seg>
            <seg n="aa56654d">
              I en reservation tar Socialdemokraterna upp betydelsen av att
              1 procent av bni ska avsättas för biståndet. Jag kanske kan tolka
              det som att Socialdemokraterna nu har ett enprocentsmål som en
              princip. Kristdemokraterna har hävdat enprocentsmålet för biståndet
              som en princip under lång tid, och för första gången har vi nu
              under två mandatperioder varit uppe i enprocentsnivån i biståndet.
              Man har från alliansregeringen även betonat att detta kommer att
              kvarstå som mål för nästa mandatperiod om Alliansen får förnyat
              förtroende.
            </seg>
            <seg n="638dd5c0">
              Med Socialdemokraterna vid makten och med Miljöpartiet och Vänstern
              som stödpartier uppnåddes aldrig denna nivå under en hel mandatperiod.
              Det är viktigt att lyfta fram. Kristdemokraterna och alliansregeringen
              har gjort skillnad, och nu räknar vi dessutom med att biståndet
              kommer att öka med ca 10 miljarder kronor fram till år 2018.
            </seg>
            <seg n="f820ac85">
              Herr talman! När det gäller klimatfinansieringsåtgärder är Sverige
              fortfarande en betydande givare av klimatbistånd i absoluta tal
              och ett av de största givarländerna i förhållande till ekonomin
              per capita. Vi ska självklart fortsatt svara upp mot den stora
              utmaning vi har på klimatområdet. Det är nödvändigt att vi alla
              bidrar, men vi kan också bidra till att våra partner i samarbetsländer
              i en fas av stark tillväxt gör rätt från början med hållbara energilösningar.
            </seg>
            <seg n="d644b8d1">
              Sverigedemokraterna skriver i en reservation att den biståndspolitiska
              plattformen har för stort fokus på medborgerliga och politiska
              rättigheter. Det förvånar mig. Man anser att tillgång till rent
              vatten och sanitet är en mänsklig rättighet, och det är bra. Det
              har vi också med i plattformen. Men varför är ni emot att människor
              kan utkräva sina demokratiska rättigheter och prioritera det?
            </seg>
            <seg n="770469a5">
              Utan satsningar på demokrati menar vi kristdemokrater att det
              inte kan bli en hållbar utveckling. Vi måste få så många som möjligt
              att bli delaktiga i utvecklingen av det egna landet. Därför är
              även civilsamhällets organisationer något som vi kristdemokrater
              värdesätter högt. Vi ser ofta runt om i världen hur unga engagerar
              sig; de vill förändra samhällen som har stagnerat. Den arabiska
              våren var ett sådant exempel. Många saknade bröd för dagen, och
              unga demonstrerade för sina rättigheter.
            </seg>
            <seg n="14fe8039">
              Samtidigt saknade dock de unga kunskaper om hur man tar frågan
              vidare politiskt. Det fanns ett enormt motstånd att övervinna,
              och vi ser nu hur det har gått i till exempel Egypten. De här
              unga människorna kan behöva stöd i hur man organiserar sig även
              politiskt, skulle jag vilja säga till Sverigedemokraterna, för
              att få till stånd en långsiktig förändring. Att engagera sig politiskt
              är ett sätt att på allvar vara med och påverka.
            </seg>
            <seg n="16b5be81">
              Därför har vi prioriterat fattigdomsbekämpning i de allra fattigaste
              länderna, men vi ger dessutom stöd till demokratiutveckling, vilken
              även kan komma till del i medelinkomstländer.
            </seg>
            <seg n="327af35e">
              För oss kristdemokrater är det viktigt med stöd till journalister
              och bloggare. Individer som organiserar sig behöver nå ut med
              sitt budskap, och då är olika medier oerhört viktiga. Vi menar
              att olika demokratiska funktioner är nödvändiga för att förändra
              och få till stånd det som Sverigedemokraterna bland annat lyfter
              fram, ekonomiska, sociala och kulturella rättigheter. De står
              inte i motsats till varandra såsom oppositionen anger i sina reservationer.
            </seg>
            <seg n="20315590">
              Sverigedemokraterna är kritiska till att kvinnor generellt betonas
              som den viktigaste målgruppen i den biståndspolitiska plattformen
              och menar att barn och familj är viktigast. Men Kristdemokraternas
              analys är att genom kvinnorna når vi barnen och familjen. Vi vet
              av erfarenhet att kvinnor som får egen inkomst ser exempelvis
              till att barnen går i skola. Om kvinnorna stärks ekonomiskt och
              socialt stärker det familjen. Därför menar vi att kvinnorna har
              en nyckelroll i utvecklingsagendan, och det är därför som vi satsar
              mycket på de så kallade SRHR-frågorna, sexuell och reproduktiv
              hälsa och rättigheter. Vi måste nu på allvar se till att de millenniemål
              som handlar om att minska mödra- och barnadödligheten, och som
              halkat efter, genom olika satsningar på flickor och kvinnor kan
              nås.
            </seg>
            <seg n="dc0efa57">
              Sverigedemokraterna menar vidare i sina reservationer att vi
              genom plattformen försöker påtvinga andra länder vår abortsyn.
              Vi tvingar inte på någon vår syn utan vill till alla delar förhindra
              oönskade graviditeter och skydda kvinnors och flickors liv. Vi
              markerar i texten att det handlar om säkra men också lagliga aborter,
              alltså aborter som ska ha lagligt stöd i det land vi samarbetar
              med. Vi i Sverige har kommit fram till att kvinnan måste fatta
              det avgörande beslutet men att det naturligtvis finns en tidsgräns
              för när hon själv kan fatta beslutet.
            </seg>
            <seg n="4a78bae9">
              I dag tvingas små flickor världen över gifta sig med äldre män,
              ofta på grund av fattigdom i familjen. När dessa unga flickor
              blir gravida finns det stora risker. Många överlever inte sin
              graviditet. Vi anser att sexualupplysning för dessa flickor är
              viktigt. Att utbilda barnmorskor är viktigt. Och vi tror att det
              är bra om familjer påverkas till att hellre låta sina flickor
              gå i skola än att gifta sig tidigt och därmed bli gravida som
              flickor. Flickor måste få utvecklas till fria individer som själva
              kan fatta beslut om giftermål och barnafödande. Det är inte mannens
              privilegium.
            </seg>
            <seg n="56682b94">
              Herr talman! Vänsterpartiet vill att 10 procent ska avsättas
              till SRHR-arbetet i biståndet. Jag tror dock att det vore olyckligt
              att ange ett exakt tal för hur stor andel som ska gå till det.
              Ägarskapet i mottagarlandet är viktigt. De som tar emot vårt bistånd
              måste vilja arbeta strategiskt med dessa frågor. Genom plattformen
              har vi nu tydligt markerat att vi prioriterar SRHR-frågorna och
              att det är något som vi erbjuder mottagande länder avseende biståndssamarbete.
              Där menar vi att Sverige kan göra skillnad.
            </seg>
            <seg n="84110c33">
              Socialdemokraterna och Vänsterpartiet menar i en reservation
              att 50 procent av biståndet ska avsättas för kvinnor. Men varför
              kan det inte vara 60 procent? Ska vi låsa fast oss vid 50 procent?
              Att låsa sig vid ett tal för exakta fördelningen kan snarare hämma
              våra ambitioner. Vi har ju satt kvinnorna i fokus. Mestadelen
              av pengarna ska gå till kvinnor och flickor.
            </seg>
            <seg n="55520f32">
              Organisationen Plan har skickat in sitt remissvar. De vill att
              vi avsätter 50 procent av biståndet till barn, vilket också är
              behjärtansvärt. Men om vi tror på frågan om ägarskap måste det
              få slå igenom i våra olika satsningar. Barn finns som en prioritet,
              men jag tror inte att vi ska fastna i procentsatser. I så fall
              blir det fel.
            </seg>
            <seg n="1130fb19">
              Vänsterpartiet går emot att vi nämner individfokus på biståndet
              och säger att människor i stället ska gå samman för att förändra
              sin situation. Vi menar att det inte står i motsatsställning till
              varandra. Vi har tydliga skrivningar om att vi vill se att människor
              organiserar sig. Det ingår i den kristdemokratiska ideologin att
              människor som individer ska ha rätt att organisera sig för förändring.
              Men individfokus handlar om att inte fatta beslut över huvudet
              på någon, utan alla individer måste ha rätt att delta i beslut
              som berör dem själva. Det är viktigt att vi utformar biståndet
              på ett långsiktigt hållbart sätt så att det också kommer individer
              till del.
            </seg>
            <seg n="0986dde8">
              Herr talman! Låt mig ta upp detta med processen för framtagandet
              av den biståndspolitiska plattformen. Det har varit tydligt att
              regeringen haft för avsikt att komma med en ny biståndspolitisk
              plattform i enlighet med Dacs rekommendation. Det har varit en
              remissomgång där civilsamhället och biståndsorganisationer fått
              inkomma med synpunkter på förslaget. Den slutliga skrivelsen har
              tagit hänsyn till remissvaren.
            </seg>
            <seg n="44cca1d2">
              Jag tycker att oppositionen här i dag saknar egna konkreta förslag,
              sådana som inte redan finns i den biståndspolitiska plattformen.
              Man slår in öppna dörrar i sina reservationer. Oppositionen anför
              att man vill göra en ny plattform, och då är frågan vad den skulle
              innehålla som inte finns där i dag. Självklart kan oppositionen
              ifall de skulle vinna valet i höst göra om den, men jag ser inte
              att det skulle kunna bli några stora förändringar, i alla fall
              inte utifrån det jag har läst i reservationstexterna. Det skulle
              nog bli ganska mycket copy and paste. Reservationerna spretar
              en del, så frågan är vad oppositionen kan bli ense om.
            </seg>
            <seg n="efa72cf9">
              Avslutningsvis, herr talman, vill jag säga att det som riksdag
              och regering tidigare slagit fast är att målet för Sveriges politik
              för global utveckling är att bidra till en hållbar global utveckling.
              Det målet ligger fast, och det rubbas inte av den biståndspolitiska
              plattformen. Prioriteringarna i plattformen ska bidra till att
              verka för en hållbar global utveckling och ska kopplas till de
              nya millenniemålen. Vi visar nu att vi inför debatten om de nya
              millenniemålen prioriterar jämställdhet, SRHR, demokrati och mänskliga
              rättigheter, utbildning, miljö, frihet från våld och konflikter,
              frihet från könsbaserat våld, rätten till grundläggande hälsa
              med mera men också ägarskapet och ett ansvar hos mottagaren av
              biståndet.
            </seg>
            <seg n="85cb0e5a">
              Vi behöver nu samla oss kring dessa mål, som är viktiga, för
              att lyfta människor upp ur fattigdom och för att vi ska få en
              hållbar utveckling för alla.
            </seg>
          </u>
          <note n="cdf96a10">
            Med det, herr talman, yrkar jag bifall till utskottets förslag
            i betänkandet.
          </note>
          <note type="speaker" n="b1628c71">
            Anf. 21 JULIA KRONLID (SD) replik:
          </note>
          <u who="julia_kronlid_01bbd6_w" xml:id="i-139a55ae6d522e8f-1" n="125b86f9">
            <seg n="071cc934">
              Herr talman! Det var flera saker Désirée Pethrus tog upp som
              jag skulle vilja diskutera och få förtydligade. En gäller målformuleringen
              för kvinnor. Vi är givetvis positiva till att insatser går via
              kvinnor, men varför inte i stället uttrycka det så att det är
              utsatta grupper, såsom fattiga och förtryckta, som är den viktigaste
              målgruppen? När någon grupps rättigheter inskränks, till exempel
              kvinnors, kan man naturligtvis rikta insatser till den gruppen.
            </seg>
            <seg n="3ba7df27">
              Désirée Pethrus tog upp att vi kanske når familjer effektivast
              genom kvinnorna. Javisst, det är jättebra. Då kan vi göra det.
              Men såsom regeringen nu uttrycker det låter det som om vi inte
              når familjen utan bara kvinnan. Finns det en liten son i familjen
              ska han exkluderas från biståndet. Jag förstår att det kanske
              inte är riktigt så man menar, men det är så det låter när man
              skriver att biståndet främst ska nå kvinnor och flickor. Den lilla
              pojken i familjen, ska inte han få ta del av insatserna? Som sagt,
              jag kan förstå att det inte är så, men så låter det, och det låter
              illa. Därför tycker jag att formuleringen bör ändras.
            </seg>
            <seg n="8bd66acc">
              Sedan gäller det abortfrågan. När Kristdemokraterna stöder regeringens
              politik innebär det att de stöder att organisationer som RFSU
              ska författa ett helt dialogmaterial, hur vi ska föra dialog med
              andra länder i abortfrågan. Det tycker jag inte är neutralt eller
              ödmjukt med tanke på att RFSU:s agenda är väldigt icke-neutral.
              Det förvånar mig att Kristdemokraterna stöder detta så starkt.
            </seg>
            <seg n="5ef8eb9d">
              I flera sammanhang har utskottet uttryckt att vi inte bara ska
              stödja säkra och lagliga aborter, utan vi ska stödja fria aborter.
              Det innebär att om länderna vill ha en behovsprövning, till exempel
              om man ska få göra abort på grund av kön eller inte, då ska vi
              förhindra det. De ska inte få göra det. Det ska vara helt fritt.
              Det har inte ens Finland. Varför tycker Kristdemokraterna att
              det är viktigt att driva en så offensiv agenda?
            </seg>
          </u>
          <note type="speaker" n="86419bb7">
            Anf. 22 DÉSIRÉE PETHRUS (KD) replik:
          </note>
          <u who="desiree_pethrus_0e1ee6_w" xml:id="i-c82284f73f596677-1" n="74ce569c">
            <seg n="ec9a1923">
              Herr talman! Om man läser texten i den biståndspolitiska plattformen
              noggrant – ibland verkar det som om Sverigedemokraterna inte har
              gjort det – ser man att det under avsnittet om målgrupperna står
              att satsningar sker på flickor och kvinnor samt människor som
              lever under förtryck. Vidare framgår att det kan till exempel
              också handla om att män och pojkar, barn, äldre eller personer
              med funktionssättning kommer i fråga. Det är inte så att andra
              grupper utesluts.
            </seg>
            <seg n="5cecbab6">
              Vi tror att kvinnor och flickor är nyckelaktörer för utveckling.
              Det är skillnaden i vårt sätt att se på frågan och ert sätt att
              se på frågan. Att satsa på kvinnor handlar om att stödja barnen
              och familjerna. Det ger effekter. Vi vet genom forskning under
              lång tid att varje satsad krona på kvinnor i biståndet ger stora
              effekter för barn.
            </seg>
            <seg n="2a44337a">
              Vi har flera olika viktiga förslag som berör barnen på utbildningsområdet,
              att minska barnadödlighet samt vatten och sanitet. Vi vet att
              åtta miljoner barn fortfarande dör varje år. Det är en oerhört
              viktig fråga att adressera. Därför finns flera olika förslag som
              kommer att riktas till barn. Flickor är också en del av barnen.
            </seg>
            <seg n="6ba178cf">
              Vi vill ha en diskussion om lagliga och säkra aborter. Vi försöker
              inte påverka andra länder och tvinga dem att stifta annan lag,
              men vi talar om hur vi jobbar och hur säkra och lagliga aborter
              kan ordnas. Det svenska sättet att jobba på handlar om öppenhet.
              Biståndet är öppet. Inget sker i hemlighet. RFSU kommer inte att
              lägga fram förslag i hemlighet. Allt är öppet och ska redovisas.
              Könsselektiva aborter har vi redan uttalat oss mot.
            </seg>
          </u>
          <note type="speaker" n="63f7043e">
            Anf. 23 JULIA KRONLID (SD) replik:
          </note>
          <u who="julia_kronlid_01bbd6_w" xml:id="i-139a55ae6d522e8f-2" n="125b86f9">
            <seg n="7d882829">
              Herr talman! Då tycker jag att Désirée Pethrus också ska läsa
              vad det uttryckligen står i Biståndspolitisk plattform . Det står
              att den ska leda till förbättrade levnadsvillkor främst för kvinnor
              och flickor. Det är i första hand den meningen som jag tycker
              är lite olyckligt formulerad. Jag förstår att regeringen inte
              vill exkludera pojkar, men jag tycker att meningen är olyckligt
              formulerad. Det låter så när plattformen ska leda till förbättrade
              levnadsvillkor främst för kvinnor och flickor.
            </seg>
            <seg n="053bcb14">
              Kvinnor kan användas som nyckelaktörer. Ja, men skriv det. Kvinnor
              är nyckelaktörer för utveckling för alla människor som lever i
              fattigdom och förtryck. Jättebra! Jag skulle absolut ropa högt
              – jippi! – för en sådan formulering. Men den här formuleringen
              är lite olycklig.
            </seg>
            <seg n="23cc21a8">
              Jag tror att vi vill uppnå samma sak men jag vill uttrycka det
              på ett annat sätt för att det ska bli tydligt så att män, små
              pojkar och familjer inte exkluderas.
            </seg>
            <seg n="f4ae3671">
              Sedan var det abortfrågan. Nej, jag tycker inte att vi bara ska
              diskutera. I det dialogmaterial som jag har kritiserat flera gånger
              finns en attityd av ni att har rätt och vi har fel – punkt slut!
              Det finns inga nyanser däremellan. Det är beklagligt att Kristdemokraterna
              med tanke på sin historia inte kan stå för en balanserande faktor
              i samtalen om hur diskussionen om abortpolitik med andra länder
              ska föras.
            </seg>
            <seg n="ebb6ba4f">
              Tillgång till abort är något som vi försvarar i Sverigedemokraterna.
              Men det finns två delar i frågan. Det gäller både kvinnans rättigheter
              och hur vi ska förhålla oss till det faktum att ett liv växer
              i magen.
            </seg>
            <seg n="69a02e25">
              Désirée Pethrus ställde sig undrande till mina formuleringar
              om medborgerliga och politiska rättigheter. Vi tycker inte att
              fokus ska ligga på institutioner och myndigheter utan att fokus
              ska ligga på den fattiga människans vardag.
            </seg>
          </u>
          <note type="speaker" n="d4e856a3">
            Anf. 24 DÉSIRÉE PETHRUS (KD) replik:
          </note>
          <u who="desiree_pethrus_0e1ee6_w" xml:id="i-c82284f73f596677-2" n="74ce569c">
            <seg n="4eee5ee8">
              Herr talman! Det var många frågor.
            </seg>
            <seg n="8109eb5e">
              Julia Kronlid gör som när man läser Bibeln, det vill säga tar
              en tumvers och skippar resten. Det går inte. Du måste läsa hela
              s. 16 i skrivelsen. Där står mer, förutom att lyfta fram kvinnor
              och flickor: Därför kommer svenskt bistånd även kunna riktas till
              andra målgrupper, utifrån deras behov och förutsättningar. Det
              kan till exempel handla om män och pojkar, barn, äldre, eller
              personer med funktionsnedsättning.
            </seg>
            <seg n="402d6618">
              Det finns hela textavsnitt om varför det är viktigt att satsa
              på kvinnor och flickor. Jag kan inte dra allt här eftersom det
              finns så mycket om varför kvinnor och flickor är nyckelaktörer.
              Det är tydligt.
            </seg>
            <seg n="05c7fe3a">
              Sedan var det frågan om varför ett land ska acceptera RFSU:s
              biståndsinsatser. Alla diskussioner med bistånds- och samarbetspartner
              handlar om att insatser ska ske på deras villkor. De ska sätta
              villkoren. Ägarskapsfrågan är viktig. Dialogen ska ske med deras
              regeringar – ibland med olika civilsamhällsorganisationer.
            </seg>
            <seg n="4f4a8dea">
              Varför skulle de ta emot ett bistånd som de inte vill ha? För
              mig verkar det märkligt. Självklart ska vi i dialog ta fram ett
              bistånd, även med RFSU, som är något som mottagarna behöver.
            </seg>
            <seg n="515c0ca3">
              Vi har sagt att sexualupplysning är viktigt. Det är viktigt med
              kunskap. Många människor vet fortfarande inte det mest självklara
              och enkla inom sexualupplysningens område. Vad är det för fel
              med att flickor får kunskap på det området?
            </seg>
          </u>
          <note type="speaker" n="4446dde3">
            Anf. 25 HANS LINDE (V) replik:
          </note>
          <u who="hans_linde_6ee61f_w" xml:id="i-22064a17c5e683de-4" n="f228377e">
            <seg n="97a49051">
              Herr talman! Det är möjligt att jag ger Désirée Pethrus något
              slags politisk dödskyss genom att tacka Désirée för att hon så
              tydligt står upp för frågor om jämställdhet, SRHR-frågor och aborträtt.
              Det gjordes på ett förtjänstfullt sätt av Désirée.
            </seg>
            <seg n="d95ff484">
              Désirée Pethrus har också ifrågasatt att vi från Vänsterpartiets
              sida har varit tydliga med att vi vill att minst 10 procent av
              det svenska biståndet, med betoning på minst, ska gå till SRHR,
              det vill säga sexuell och reproduktiv hälsa och rättigheter. Vi
              vill att minst 50 procent av det svenska biståndet ska gå till
              kvinnor.
            </seg>
            <seg n="3d933731">
              Jag är förvånad över att man är så kritisk till dessa mål. Om
              det är något som regeringen har gjort är det att göra frågorna
              om mätbarhet och resultat till sina honnörsord. Om det ska finnas
              mätbarhet och resultat måste man veta vad man vill uppnå.
            </seg>
            <seg n="ac06e7b1">
              Vi kan fråga oss hur stor andel av biståndsbudgeten för 2014
              som kommer att gå till SRHR. Hur stor andel kommer att gå till
              kvinnor, och hur stor andel kommer att gå till män? Det vet vi
              inte i dag eftersom det inte finns tydliga mål och det därför
              inte går att mäta resultaten.
            </seg>
            <seg n="1c261a99">
              Detta skapar problem. Det blir problem i ansvarsutkrävandet.
              Vi vet att talare efter talare, både nuvarande och tidigare biståndsminister,
              har talat om kvinnors rättigheter och SRHR, men vad har retoriken
              egentligen betytt? På vilket sätt är den omsatt i satsningar?
              Det är svårt att se i dag. Därför behöver vi mätbara mål.
            </seg>
            <seg n="c4ee49a4">
              Vi vet att i det samhälle vi lever i, den världsordning vi lever
              i, är mannen norm och kvinnan undantaget. Om det inte hela tiden
              finns med en tydlig genusanalys är risken att biståndet utgår
              från mäns erfarenheter och mäns perspektiv. Då tappar vi bort
              kvinnorna. Det skulle vara farligt.
            </seg>
            <seg n="a11b240e">
              Varför är ni så rädda för att ha med mätbara mål när det handlar
              om kvinnors rättigheter, Désirée Pethrus?
            </seg>
          </u>
          <note type="speaker" n="7e3c00f7">
            Anf. 26 DÉSIRÉE PETHRUS (KD) replik:
          </note>
          <u who="desiree_pethrus_0e1ee6_w" xml:id="i-c82284f73f596677-3" n="74ce569c">
            <seg n="4dc6e3b2">
              Herr talman! Det är farligt att ha mätbara mål. Det ska vara
              10 procent till SRHR och 50 procent till kvinnor. Andra vill ha
              50 procent till barn. Vad finns kvar till miljö, att motverka
              konflikter och livsmedelstrygghet? Det är svårt, Hans Linde, att
              sätta upp exakta tal. Framför allt gäller det om vi ska betona
              – undrar om inte Vänsterpartiet gör det i sina motioner – ägarskapet
              hos dem som ska ta emot biståndet. Det måste ske utifrån deras
              behov. Vi kan inte avsätta en pott och om den sedan inte utnyttjas
              undra vart de pengarna ska ta vägen. Det måste finnas en viss
              flexibilitet.
            </seg>
            <seg n="1380f321">
              Det viktigaste här är att frågan har blivit ett prioriterat mål.
              Sedan är förväntade resultat viktiga, och de finns uppräknade
              i betänkandet och i skrivelsen. Vilka resultat vill vi uppnå?
            </seg>
            <seg n="75e1b4af">
              Vi måste ändå ge ett erkännande till tidigare biståndsministern
              som satt med i högnivåpanelen inför diskussionen om de nya millenniemålen.
              Jag vet hur Gunilla Carlsson kämpade för att få in SRHR-frågorna
              i den nya post-2015-processen. Där finns de tydligt angivna. Här
              ligger fokus på ett sådant sätt att Sverigedemokraterna tycker
              att det finns för mycket fokus på SRHR-frågor. Det blir svårt
              att ta kritiken på allvar när den ena säger att det är för mycket
              prioritering och den andra säger att det är för lite prioritering.
            </seg>
          </u>
          <note type="speaker" n="a8525ef3">
            Anf. 27 HANS LINDE (V) replik:
          </note>
          <u who="hans_linde_6ee61f_w" xml:id="i-22064a17c5e683de-5" n="f228377e">
            <seg n="278a92f9">
              Herr talman! Regeringen kan inte vara nöjd eller luta sig bakåt
              bara för att Sverigedemokraterna är missnöjt med insatserna i
              fråga om SRHR. Då sätter ni ett lågt lägstagolv för utvecklingspolitiken.
            </seg>
            <seg n="1c448ea7">
              Även detta område visar på skiljelinjerna mellan oss som företräder
              feministiska partier och de som inte gör det. Désirée Pethrus
              ser en kollision mellan att satsa på kvinnor och SRHR och att
              jobba med livsmedel, konfliktfrågor eller miljöfrågor. Det är
              precis tvärtom. Det är därför det behövs tydliga mätbara mål i
              fråga om hur stor andel som går till kvinnor.
            </seg>
            <seg n="d3359334">
              När vi till exempel går in i jordbrukssektorn ser vi till att
              det inte bara är männen som får stödet. Vi ser till att vi inte
              glömmer bort de kvinnliga jordbrukarna som oftast jobbar mer småskaligt
              och har mycket tuffare förhållanden därför att de har svårare
              att få tillgång till lån och andra resurser.
            </seg>
            <seg n="87faf7ad">
              När det gäller konflikter ser vi det finns ett tydligt samband
              mellan väpnade konflikter, sexualiserat våld och mödradödlighet.
              Vi ser att miljöfrågorna slår olika mellan män och kvinnor. Klimatförändringarna
              slår i dag mycket hårdare mot kvinnor och slår sönder deras livsförhållanden
              på ett helt annat sätt än de drabbar män runt om på jordklotet.
            </seg>
            <seg n="cafcab1f">
              Vi kommer då till ägandeskapet, som Désirée Pethrus nu tycker
              är viktigt. Det har knappast varit en röd tråd i den borgerliga
              biståndspolitiken de senaste åren. Det må vara att ägandeskapet
              nu är viktigt. Om vi ser runt om på jordklotet finns det inte
              ett land där det inte finns behov av satsningar på sexuell och
              reproduktiv hälsa och de rättigheterna. Det efterfrågas överallt,
              och det behövs överallt.
            </seg>
            <seg n="21d6263b">
              Dilemmat är att väldigt få givare är beredda att gå in just på
              de kontroversiella områdena. Väldigt få givare är beredda att
              satsa pengar på tillgången till lagliga och säkra aborter. Tyvärr
              finns det alldeles för många givare som håller med Julia Kronlid
              i de frågorna. Alldeles för få vill jobba med sexualupplysning
              och preventivmedel. Här ser vi att Sverige har ett enormt mervärde.
              Vi har ett parlament med en ganska stor enighet på detta område.
            </seg>
          </u>
          <note type="speaker" n="566012e7">
            Anf. 28 DÉSIRÉE PETHRUS (KD) replik:
          </note>
          <u who="desiree_pethrus_0e1ee6_w" xml:id="i-c82284f73f596677-4" n="74ce569c">
            <seg n="242f77c0">
              Herr talman! Jag håller med om mycket av det Hans Linde tar upp.
              Det gäller vikten av att kvinnor jobbar med småskalighet i jordbruket,
              kvinnors utsatthet i väpnade konflikter och hur miljö- och klimatsatsningar
              slår mot kvinnor. Kvinnors roll i miljöfrågan är någonting som
              jag själv har jobbat med en hel del tidigare.
            </seg>
            <seg n="926ac156">
              Hans Linde ställde en konkret fråga om de 10 procenten. Den dag
              du ger mig en hel lista för 100 procent och exakt vart de procenten
              ska gå blir det mer trovärdigt. Jag tror ärligt talat inte riktigt
              att det är en bra strategi att rycka ut 10 procent här och 50
              procent där.
            </seg>
            <seg n="926d58f5">
              Sverige ska göra skillnad där vi vet att vi är bra. Vi är duktiga
              på SRHR-frågor, och därför är vi en av de största bidragsgivarna
              till UNFPA som jobbar med de frågorna inom FN-systemet.
            </seg>
            <seg n="2e3fcef7">
              Många är väldigt intresserade av svenskt bistånd. Vi har stora
              resurser, och vi har också trygghet och stabilitet i vårt biståndsgivande.
              Vi har ett kit av olika saker som vi erbjuder i biståndet. Vi
              säger: Vill ni satsa på SRHR-frågorna, och här tror vi att ni
              behöver det, kan vi hjälpa och stötta er i det. Vi måste jobba
              som ett erbjudande om ett bistånd och inte som ett påtvingande
              av bistånd. Det måste vara ett erbjudande där ägarskapet ändå
              någonstans ligger hos det egna landet.
            </seg>
            <seg n="d79ebbff">
              Vi kan vara med och hitta ingångar och visar varför det är viktigt
              och hur man kan skydda barn, kvinnor och flickor i framtiden.
              Det är det enda sättet vi kan jobba på. Kanske biståndsministern
              kan komma in lite på de frågorna och ge ytterligare svar. Jag
              nöjer mig med detta.
            </seg>
          </u>
          <note type="speaker" n="31674a86">
            Anf. 29 Statsrådet HILLEVI ENGSTRÖM (M):
          </note>
          <u who="hillevi_engstrom_arbetsmarknadsminister_w" xml:id="i-397b5def3a4eb013-0" n="16d088a4">
            <seg n="403b6ef2">
              Herr talman! Det har varit intressant att följa diskussionen
              och alla inlägg. Jag uppskattade särskilt Kerstin Lundgrens resumé
              av tiden före 2006. Jag var inte så insatt i vad som då hände
              på biståndsområdet.
            </seg>
            <seg n="edc21685">
              Under de senaste drygt sju åren har regeringen genomfört avsevärda
              förbättringar av det svenska biståndet. Regeringens fokus har
              varit att hjälpa människor där det behövs, när det behovs, utifrån
              den enskilda människans behov. Biståndet har utvecklats och förbättrats,
              och det är jag och regeringen stolta över.
            </seg>
            <seg n="6b432404">
              Det vi har gjort och gör följs också väldigt noga av andra länder
              ute i världen och inom EU. Agenda for Change är till exempel någonting
              som bygger vidare på det som Sverige har gjort inom biståndet.
            </seg>
            <seg n="54de534e">
              Svenskt bistånd ska göra skillnad i fattiga och förtryckta människors
              liv. Det ska leda till konkreta resultat, och det ska bidra till
              långsiktigt hållbar utveckling. Svenskt bistånd ska vara tydligt
              i sina värderingar om jämställdhet, demokrati och mänskliga rättigheter.
              Biståndet ska komma dem allra fattigaste och mest förtryckta människorna
              till del.
            </seg>
            <seg n="e491f736">
              Grunderna för regeringens biståndspolitik finns nu samlade i
              den biståndspolitiska plattformen. Bakom skrivelsen ligger ett
              gediget och omfattande arbete. Arbetet har gjorts inom Utrikesdepartementet
              och Regeringskansliet av oss som är politiskt förtroendevalda
              och av våra väldigt duktiga tjänstemän. Men ett arbete har också
              skett ute i samhället.
            </seg>
            <seg n="0cf7a963">
              Det är drygt 120 organisationer, myndigheter och enskilda som
              engagerat sig i arbetet genom ett omfattande arbete med remissvar.
              De har delat med sig av sin kunskap inom biståndsarbetet. Det
              är jag väldigt glad för. Regeringen har lyssnat och tagit in väldigt
              många synpunkter som har kommit oss till del.
            </seg>
            <seg n="091805a5">
              Jag vill tacka för det engagemanget och också det som skedde
              på remissmötet. Där deltog väldigt många personligen och berättade
              om vad vi borde tänka på. Det som inte har tagits med har snarare
              varit små detaljer där varje organisation har velat få med väldigt
              detaljerade synpunkter. Men annars har vi lyssnat in och också
              ändrat den ursprungliga skrivelsen så att den har blivit mycket
              bättre tack vare engagemanget.
            </seg>
            <seg n="ff88e999">
              Plattformen handlar inte om någon ny politik. Därför är det inte
              heller en proposition, som en del har önskat. Det handlar i stället
              om att konkretisera det biståndsarbete som har bedrivits under
              de drygt sju åren med alliansregeringen.
            </seg>
            <seg n="6149c185">
              Det handlar om att sammanfatta regeringens synpunkter och värderingar
              inom det svenska biståndet. Det handlar också om att konsolidera
              de policyer och den politik som finns inom biståndet som tidigare
              har styrt. De policyerna har i sin tur tagits fram i samråd med
              det svenska civilsamhället och de viktigaste biståndsaktörerna.
            </seg>
            <seg n="e94d4b3f">
              Plattformen är en brett förankrad produkt, och så måste det vara,
              eftersom biståndet genomförs av väldigt många aktörer och inte
              minst av civilsamhällets alla organisationer. Det är också viktigt
              för skattebetalare att veta hur biståndets styrs och att de medel
              på 1 procent som avsätts kommer människor till del.
            </seg>
            <seg n="16bcd4f7">
              Regeringens biståndspolitik handlar om fokusering, ökad transparens
              och ökad effektivitet. Regeringen menar att en ansvarsfull biståndspolitik
              måste förmå att prioritera. Det kravet är lika viktigt inom biståndspolitiken
              som inom alla övriga politikområden. Vi ska helt enkelt inte vara
              överallt. Vi ska vara i de fattigaste och mest utsatta länderna,
              och där vi är ska vi fokusera på resultat, göra skillnad och möjliggöra.
            </seg>
            <seg n="de61d7c0">
              Det innebär inte att vi bara är i de drygt trettiotal länder
              som vi har fokuserat på. Tittar vi på civilsamhällets organisationer,
              som totalt sett får ungefär 1,6 miljarder kronor, är de ute i
              60–70 olika länder med sitt arbete. Det är viktigt att komma ihåg
              liksom EU-biståndet och det multilaterala som finns i många fler
              länder.
            </seg>
            <seg n="697e1ff0">
              Att stärka transparensen är en fråga om ansvar mot de människor
              som biståndet ska nå, liksom mot Sveriges riksdag och svenska
              skattebetalare. Därför försöker vi att fortsätta att utveckla
              Open Aid. Information om det svenska biståndet ska inte bara vara
              öppet och tillgängligt. Det ska också vara begripligt och lättillgängligt.
              Där kan vi göra mer. En stärkt effektivitet främjar bättre resultat.
              Vi kan och vi ska göra skillnad för barn, kvinnor och män som
              lever i fattigdom.
            </seg>
            <seg n="10a01acb">
              Herr talman! Sverige är sedan decennier ett generöst biståndsland.
              År 2005 gav Sveriges skattebetalare strax över 25 miljarder kronor
              i bistånd. I år ger svenska skattebetalare över 38 miljarder kronor.
              Att resurserna har ökat så kraftigt beror främst på två saker.
            </seg>
            <seg n="864568d1">
              För det första har alliansregeringen levt upp till enprocentsmålet,
              som vi för övrigt är ett av de få länderna i världen som gör.
              Det är Sverige, Norge och Luxemburg, om det inte har tillkommit
              något ytterligare land. För det andra har vi haft en sund ekonomisk
              politik som har inneburit hög sysselsättning och tillväxt. När
              Sveriges ekonomi har växt kan vi också lindra nöd, förhindra död
              och hjälpa så många fler människor än om vi hade varit ett land
              med stagnation som många länder i omvärlden har varit. Att vi
              växer och har en bra ekonomi gör att vi kan hjälpa så många fler
              människor.
            </seg>
            <seg n="3e16ebe5">
              Förra året gav Sverige mest i bistånd i hela världen sett till
              vår inkomst och befolkningsmängd. Till exempel har det humanitära
              biståndet ökat från drygt 3 miljarder kronor år 2006 till knappt
              5 miljarder kronor i år. Vi är en av världens största givare till
              Unicef, UNHCR, World Food Program och till exempel Röda Korset.
            </seg>
            <seg n="51b485c3">
              Det är förstås ett privilegium, och det ger oss också som land
              ett stort inflytande över vad våra pengar ska användas till. Det
              är inte någon slump att det är så, utan beror på att Sverige har
              växt och fokuserat. Det är också någonting som vi vill att andra
              länder, fattiga länder, ska kunna komma i åtnjutande av.
            </seg>
            <seg n="d03534ef">
              Vad är då syftet med plattformen? Den handlar framför allt om
              att vara tydlig med regeringens biståndspolitiska prioriteringar,
              både för att de ska få genomslag i verksamheten och för att vi
              ska kunna följa upp det resultat vi uppnått. På så sätt förbättrar
              vi förutsättningarna för en effektiv resultatstyrning inom biståndet,
              vilket sedan i slutändan underlättar för dem som genomför det
              svenska biståndet, så att vi får ett ännu bättre resultat inom
              svenskt bistånd.
            </seg>
            <seg n="e4bbdacf">
              Riksdagens beslut om ett nytt, enklare och mer uppföljbart övergripande
              mål, som vi fattade beslut om i december, handlar också om att
              skapa bättre förutsättningar för människor som lever i fattigdom
              och förtryck. Även detta är ett led i tydligheten med ett bättre
              biståndsmål.
            </seg>
            <seg n="cea38cc3">
              Det övergripande målet är utgångspunkten för hur regeringen ska
              rapportera till riksdagen om biståndets resultat. Regeringen har
              självfallet tagit intryck av den kritik som förts fram från till
              exempel Statskontoret och OECD-Dac när det gäller styrning och
              prioriteringar.
            </seg>
            <seg n="4cc87f73">
              Plattformen anger den inriktning regeringen vill att det svenska
              biståndet ska ha framöver. Det finns också ett demokratiskt värde
              i att regeringen redogör för gemensamma biståndspolitiska utgångspunkter
              som ska forma framtidens bistånd. För att användas rätt och för
              att kunna nå resultat måste biståndet också anpassas till behov
              och förutsättningar i länderna där vi har vår verksamhet. Det
              ska vara efterfrågat och utgå från medborgarnas önskningar och
              behov där och då.
            </seg>
            <seg n="4543e967">
              I de resultatstrategier som sedan styr själva biståndet i enskilda
              länder eller regioner, inom tematiska områden eller genom multilaterala
              organisationer är det alltså strategierna som styr. Kenneth G
              Forslund ställde i sitt anförande frågan hur den biståndspolitiska
              plattformen kan styra. Det ska den alltså inte göra, utan den
              ligger som en kappa kopplad till resultatstrategier, budgetproposition,
              instruktioner, myndighetsdialog och andra styrdokument.
            </seg>
            <seg n="851c3ba7">
              Genom resultatstrategierna tydliggörs även rollerna. Regeringen
              sätter målen och lämnar över frågan om genomförande till biståndets
              olika aktörer. Tydliga och klara roller är en förutsättning för
              en god styrning.
            </seg>
            <seg n="41cf99b4">
              PGU:n, politiken för global utveckling, är en viktig utgångspunkt,
              som flera varit inne på. Biståndet ska bidra till PGU:ns mål om
              en rättvis och hållbar global utveckling. De politiska områdena
              ska vara samstämmiga, vilket också är tydligt i plattformen.
            </seg>
            <seg n="d8e16aa5">
              Men PGU:n är tydligare än så vad gäller biståndet. Genom PGU:n
              har riksdagen särskilt och i bred enighet beslutat om det svenska
              biståndets inriktning. Biståndet ska – jag citerar direkt ur en
              proposition om PGU – främja och präglas av respekt för de mänskliga
              rättigheterna, demokrati och god samhällsstyrning, jämställdhet
              mellan kvinnor och män, hållbart nyttjande av naturresurserna
              och omsorg om miljön, ekonomisk tillväxt och social utveckling
              och trygghet. Särskilda ansträngningar skall göras för att stärka
              arbetet vad gäller konflikthantering och globala gemensamma nyttigheter.
            </seg>
            <seg n="69947f7b">
              Regeringen har tagit PGU:n i beaktande när de sex delmålen tagits
              fram. Men det finns en klar och tydlig linje mellan dessa delmål
              och de åtta huvuddragen i PGU:n som riksdagen slagit fast. PGU
              är nämligen mycket mer än bistånd. Det är något som vi arbetar
              med inom hela politiken. PGU:n är allas vårt ansvar, och biståndet
              är en del.
            </seg>
            <seg n="ea80fa9d">
              Det svenska biståndet ska främja långsiktig hållbarhet. Samtidigt
              ska det vara resultatorienterat. De här två utgångspunkterna är
              inte motstridiga, tvärtom.
            </seg>
            <seg n="1a6fa02b">
              Låt mig ta ett exempel! Svenskt bistånd prioriterar millenniemålen
              fyra och fem, att minska barnadödligheten och att förbättra mödrahälsan.
              Millenniemålen har inneburit konkreta mål kopplade till att barns
              och mödrars liv ska räddas. Genom tydliga mål och uppföljning
              har ansvarskänsla, engagemang och ägarskap ökat. När mödrars hälsa
              förbättras räddas liv. Därigenom får också barn ökade och förbättrade
              livschanser. Och när kvinnors hälsa förbättras blir förutsättningarna
              för en hållbar utveckling så mycket bättre.
            </seg>
            <seg n="a9d4aa83">
              Biståndet handlar främst om människor. Svenskt bistånd ska utgå
              från den enskilda människans behov och rättigheter. Det ska se
              vilka hinder som finns för hennes självförverkligande och sträva
              efter att minska dessa hinder.
            </seg>
            <seg n="2e3c00f8">
              Plattformen är tydlig med att kvinnor och barn är särskilt viktiga
              målgrupper, samtidigt som betydelsen av jämställdhetsintegrering
              betonas. Svenskt bistånd har en lång och stolt tradition av att
              arbeta med jämställdhet, och vi lyfts ofta fram som världsledande
              inom området. Sverige driver också tillsammans med till exempel
              de övriga nordiska länderna att jämställdhet ska vara ett eget
              mål i de nya utvecklingsmålen. Det är en väldigt viktig prioritering
              för regeringen och för de flesta partier i den här kammaren, är
              jag övertygad om.
            </seg>
            <seg n="8638c155">
              Individen är vår utgångspunkt, men samhällsförändring och utveckling
              skapas också när människor går samman och arbetar för gemensamma
              mål. I plattformen beskriver vi civilsamhällets stora betydelse
              som förändringskraft. Ett annat sätt att stärka individen kan
              ofta vara att stärka samhällsinstitutioner, institutioner som
              kan skipa rätt, skapa fred och ge människor den samhällsservice
              de behöver för att kunna leva sina liv. Institutionsbyggande är
              därför en viktig del i att stötta den enskilda människan.
            </seg>
            <seg n="d99ca9bd">
              Att regeringen tar sin utgångspunkt i fattiga och förtryckta
              människors egna perspektiv på fattigdom bygger på övertygelsen
              om människans egenmakt. Människor som lever i fattigdom eller
              förtryck kan själva definiera sina problem och kan också ofta
              komma med förslag på hur de ska lösas. De är subjekt och aktörer,
              inte objekt eller passiva mottagare. För att biståndet ska utformas
              rätt behöver kunskaperna om fattiga och förtryckta människors
              problem, behov och prioriteringar bli bättre i hela biståndsförvaltningen.
            </seg>
            <seg n="1791046a">
              De olika delarna av det svenska biståndet kompletterar varandra:
              det bilaterala biståndet, det multilaterala biståndet och biståndet
              genom EU tillsammans med det bistånd som kanaliseras via civilsamhällets
              olika organisationer. Genom ett starkt multilateralt engagemang
              kan vi delta i arbetet med globala utmaningar och stärka det viktiga
              normativa arbete som bedrivs inom olika multilaterala forum. På
              så sätt får våra prioriteringar också ett brett genomslag. Vi
              lyfter bland annat frågor som jämställdhet och vikten av sysselsättning
              för en hållbar ekonomisk utveckling.
            </seg>
            <seg n="8d9bdcaf">
              Herr talman! Biståndet kan inte verka isolerat från resten av
              samhället. Vi måste se alla möjligheter och öppna för nya tankar
              och nya vägar för genomförande. Detta är ingen specifikt svensk
              idé utan en global trend. För att klara av de djupa och svåra
              utmaningar världen står inför måste biståndet breddas. Inte minst
              FN:s arbete med de nya globala utvecklingsmålen efter 2015 visar
              på detta behov. Ska vi klara av de nya utvecklingsmålen måste
              vi också hitta nya former för finansiering av desamma, även med
              nya länder, nya aktörer och nya innovationer.
            </seg>
            <seg n="616959d0">
              Regeringen ser vikten av kunskap och samverkan med andra aktörer.
              Det finns en imponerande kompetens och ett brett kunnande inom
              den svenska biståndsförvaltningen. Men för att bli relevanta i
              en föränderlig värld måste vi lyssna på andra och nya aktörer
              och ta in deras kunskap i vårt arbete. Det handlar inte minst
              om näringslivet, det civila samhället och nya givare. Bara på
              så sätt kan vi säkerställa att svenskt bistånd används på rätt
              sätt.
            </seg>
          </u>
          <note type="speaker" n="48c1a529">
            Anf. 30 KENNETH G FORSLUND (S) replik:
          </note>
          <u who="kenneth_g_forslund_1c0e28_w" xml:id="i-cea157025d346dc3-1" n="0c584f83">
            <seg n="816adf24">
              Herr talman! Till att börja med vill jag säga till Christian
              Holm, Christer Winbäck, Kerstin Lundgren, Désirée Pethrus och
              även Julia Kronlid att jag beklagar att jag inte tog repliker
              på er. Jag tror att ni hör på min röst varför. Här gäller det
              att hushålla med röstresurserna, och jag väljer att ta replik
              bara på den som ändock har huvudansvaret för biståndspolitikens
              genomförande, nämligen biståndsministern.
            </seg>
            <seg n="1e534838">
              Jag vill tacka Hillevi Engström för att hon bemödade sig om att
              svara på två av de frågor som jag ställde i mitt anförande. Att
              vi kanske inte behöver vara överens om svaren är en annan sak.
              Men jag uppskattar verkligen biståndsministern för detta.
            </seg>
            <seg n="7be10a51">
              Biståndsministern menar att det inte är någon ny politik i skrivelsen.
              Det har vi också fått höra flera gånger tidigare i debatten. Men
              låt mig då ta ett exempel, målformuleringen för den svenska biståndspolitiken.
              Regeringen föreslog i budgetpropositionen ett nytt mål, men biståndsministerns
              egna närmaste tjänstemän kunde inte ens reda ut vad det egentligen
              betydde och hur saker förhöll sig till varandra, eftersom man
              blandade ihop begreppen fattiga och förtryckta.
            </seg>
            <seg n="05b18857">
              Det fick sedermera omformuleras i riksdagens utrikesutskott,
              och vi har ett nytt mål beslutat här i riksdagen. Men jag tycker
              inte att det är någon lyckad process, och jag tycker ändå att
              det är ny politik. Det borde vi ha haft en mer omsorgsfull process
              kring.
            </seg>
            <seg n="73830278">
              Går det att styra biståndet med hjälp av detta? Biståndsministern
              pekar på att det är strategierna som styr. Dem har vi haft tidigare
              också; de är inget nytt. Biståndsministern pekar också på att
              plattformen ligger som en kappa. Tyvärr är denna kappa väldigt
              tunn, och den duger inte när det blåser.
            </seg>
          </u>
          <note type="speaker" n="4c5c1da6">
            Anf. 31 Statsrådet HILLEVI ENGSTRÖM (M) replik:
          </note>
          <u who="hillevi_engstrom_arbetsmarknadsminister_w" xml:id="i-397b5def3a4eb013-1" n="16d088a4">
            <seg n="85ec4410">
              Herr talman! Jag tackar för frågorna. Jag tycker att det blev
              ett bra resultat i december. Regeringen lämnade sin budgetproposition
              på utgiftsområde 7. Ni i utskottet beredde den på ett föredömligt
              sätt och ändrade några ord i målformuleringen. Det är väl så det
              ska fungera i en bra dialog, det vill säga att även utskottet
              kommer med kloka synpunkter och förbättrar en målformulering.
              Det har jag inget som helst problem med. Jag tror att det skulle
              vara farligt om man var så prestigebunden att inte ett kommatecken
              eller ett ord fick ändras.
            </seg>
            <seg n="7f166059">
              För mig är det viktiga att fokusera på resultat när vi ska styra
              biståndet. Vi beslutar nu vid nästan vartenda regeringssammanträde
              om en ny strategi. Det är där det viktiga styrningsarbetet sker.
              Vi fattar ett regeringsbeslut om att Sida ska komma med olika
              ingångsvärden som handlar om geografiska länder eller tematiska
              områden. Det kan till exempel vara socialt hållbar eller klimat-
              och miljömässigt hållbar utveckling. Sedan kommer Sida tillbaka
              till regeringen, och vi tittar på deras ingångsvärden. Därefter
              tar vi hjälp av våra duktiga tjänstemän och formulerar en strategi
              som regeringen fattar beslut om.
            </seg>
            <seg n="68ebb340">
              Det är detta som är konkret styrande, till exempel om vi tittar
              på Östra partnerskapet och Ukraina. Då måste vi utgå ifrån hur
              situationen ser ut där. Det kan också vara något annat land –
              Turkiet eller vilket land som nu är aktuellt. Där måste vi använda
              de öron och ögon vi har ute i verksamheten, ute på fält. Vi ska
              göra det tillsammans – tjänstemän, experter och vi politiker.
            </seg>
            <seg n="4f1acefb">
              Det är alltså inte plattformen som styr i varje enskild del.
              Den ligger där som en övergripande policy. Vem som helst kan fråga:
              Vad handlar biståndsarbetet om? Om man då läser detta får man
              en bra bild av hur vi prioriterar bland de sex delmålen. Sedan
              finns det mål ute i varje enskilt område. Det kanske är komplicerat,
              men jag tror att det är ett bra sätt att styra.
            </seg>
          </u>
          <note type="speaker" n="0044eeb2">
            Anf. 32 KENNETH G FORSLUND (S) replik:
          </note>
          <u who="kenneth_g_forslund_1c0e28_w" xml:id="i-cea157025d346dc3-2" n="0c584f83">
            <seg n="d35e6b54">
              Herr talman! När det gäller beskrivningen av hur biståndsmålet
              växte fram i sin nuvarande form – att det var små justeringar
              som gjordes av riksdagen – delar jag inte alls den uppfattningen.
              Det var ganska stora och omfattande justeringar som vi blev tvungna
              att göra i utrikesutskottet. Det förslag som kom från regeringen
              var precis det som vi tidigare hörde Hillevi Engström säga att
              svenskt bistånd inte ska vara, nämligen ett bistånd där fattiga
              görs till objekt i stället för att vara subjekt – alltså att vara
              aktiva själva i sitt förändringsarbete.
            </seg>
            <seg n="35643058">
              Det var en mycket olycklig formulering som kom från regeringen
              i budgetpropositionen. Om den hade gått igenom här i riksdagen
              hade den fört Sverige tillbaka till ett gammaldags välgörenhetstänkande
              i biståndet. Jag tycker att det är så pass viktigt hur vi formulerar
              mål för biståndspolitiken att det inte bara är någonting som ska
              göras genom ett kort förslag från regeringen i en budgetproposition
              och några snabba och summariska, måste jag tyvärr ändå säga, reaktioner
              från utskott och riksdag. Det krävs betydligt mer gedigna processer,
              och det är det som saknas i arbetet.
            </seg>
            <seg n="fa50fb9d">
              Går detta att styra? Hillevi Engström beskriver ganska öppenhjärtigt
              hur det kommer att gå till med strategidokumenten. Jag tror att
              det kommer att vara ganska omständliga processer eftersom plattformen
              är så pass tunn som den är. Det hade gått att göra arbetet på
              ett effektivare sätt.
            </seg>
            <seg n="56dc7857">
              Avslutningsvis har jag fortfarande frågan till Hillevi Engström:
              När du som nytillträdd biståndsminister fick ansvar för detta
              – varför valde du då att fullfölja denna eländiga process som
              hade kantats av så många problem? Du hade ju chansen att säga:
              Nej, vi stoppar upp. Vi gör om. Vi gör rätt.
            </seg>
          </u>
          <note type="speaker" n="403fad21">
            Anf. 33 Statsrådet HILLEVI ENGSTRÖM (M) replik:
          </note>
          <u who="hillevi_engstrom_arbetsmarknadsminister_w" xml:id="i-397b5def3a4eb013-2" n="16d088a4">
            <seg n="864789ac">
              Herr talman! Jag är jätteglad för den sista frågan. Det handlar
              nämligen om att regeringen har lagt fram en budgetproposition
              som kammaren har beslutat om. I den budgetpropositionen, som är
              riksdagsbunden, framkommer det att vi ska göra en biståndspolitisk
              plattform. Eftersom jag tycker att det är viktigt att följa de
              beslut som fattas i den här kammaren tänker jag inte ompröva riksdagens
              beslut om den förda politiken på utgiftsområde 7.
            </seg>
            <seg n="9f15e0bd">
              Samtidigt tycker jag att det är positivt om den enda kritiken
              från Socialdemokraterna är några ord i ett mål som det fattades
              beslut om i december 2013. Då har vi ändå kommit till en ganska
              bra samsyn om målen på biståndspolitiken, det vill säga de sex
              delmålen. Det är jag glad för.
            </seg>
            <seg n="4ebc2dd0">
              Det första målet handlar om stärkt demokrati och jämställdhet,
              ökad respekt för mänskliga rättigheter och frihet från förtryck.
              Det andra målet handlar om förbättrade möjligheter för fattiga
              människor att bidra till och dra nytta av ekonomisk tillväxt och
              erhålla god utbildning. Det tredje målet handlar om förbättrad
              miljö, begränsad klimatpåverkan och stärkt motståndskraft mot
              miljöpåverkan. Det fjärde målet handlar om förbättrad grundläggande
              hälsa. Där finns bland de största satsningarna någonsin på sexuell
              och reproduktiv hälsa och rättigheter. Det femte målet handlar
              om värnad mänsklig säkerhet och frihet, och det sjätte målet handlar
              om räddande av liv, lindrande av nöd och upprätthållande av mänsklig
              värdighet.
            </seg>
            <seg n="1822357b">
              Om vi inte har större motsättningar har vi ändå kommit en bra
              bit på väg, för jag vet att det också finns en stor samsyn om
              ett generöst bistånd till världens fattiga och förtryckta.
            </seg>
          </u>
          <note type="speaker" n="256c578d">
            Anf. 34 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-5eeb72b782ac616e-3" n="cdf5fd2a">
            <seg n="8cf2eb66">
              Herr talman! Jag vill börja med att säga att de processer jag
              kritiserade så mycket i mitt anförande har förändrats sedan Hillevi
              Engström tillträdde som biståndsminister. Den dialog som har förts
              med civilsamhällets organisationer, till exempel, har förbättrats.
            </seg>
            <seg n="1808f033">
              Jag vet också att Kerstin Lundgren hade en stor del i att frågan
              kom hit till riksdagen i slutändan. Det var inte helt självklart
              att vi skulle få ta del av den.
            </seg>
            <seg n="0c2c78be">
              Jag vill ställa en fråga utifrån det som Kerstin sade här tidigare
              om att denna biståndspolitiska plattform i princip bara är en
              form av ersättning för de policyer som vi hade tidigare och att
              man inte ska se den som något annat än det. Jag undrar hur man
              då ska se på de policyer som tidigare har funnits och som nu har
              upphört att gälla. Vad blir konsekvenserna av att de upphör att
              gälla för myndighetens eller aktörernas möjlighet att tolka vad
              regeringen faktiskt vill? Om policyerna upphör att gälla måste
              nya resultatstrategier etcetera tillkomma. Men borde de inte ha
              tillkommit parallellt?
            </seg>
            <seg n="1f64e583">
              Nu har vi situationen att Röda Korset, till exempel, menar att
              det behövs en ny policy i stället för en av de policyer som har
              avvecklats – den om Sveriges humanitära bistånd som gäller ända
              till 2016.
            </seg>
            <seg n="401a015d">
              Jag skulle vilja veta vad den biståndspolitiska plattformen egentligen
              har för status. Är den bara en ny policy, men mer kortfattad,
              eller är den någonting annat? Som Kerstin förklarade det lät det
              som att det bara var en ny policy.
            </seg>
            <seg n="44ad1bce">
              Under processens gång har vi dessutom uppfattat att plattformen
              har varit oförankrad hos Sida och även hos tjänstemännen på UD,
              många gånger. Processen har blivit bättre, men det har varit en
              dålig process hela vägen fram.
            </seg>
          </u>
          <note type="speaker" n="27591d01">
            Anf. 35 Statsrådet HILLEVI ENGSTRÖM (M) replik:
          </note>
          <u who="hillevi_engstrom_arbetsmarknadsminister_w" xml:id="i-397b5def3a4eb013-3" n="16d088a4">
            <seg n="2c0c51aa">
              Herr talman! Jag vet inte exakt vad som har skett innan jag kom
              in på denna post. Men jag håller inte med om att det har varit
              en dålig process. Sedan kan man alltid säga att man kunde ha haft
              mer tid. Vi har varit bundna vid att kunna lämna skrivelser i
              tid till riksdagen. Det finns ett visst slutdatum, och det ska
              vara en viss remisstid som blev något förkortad. Jag tror att
              den blev tre i stället för fyra veckor. Vi ville ha ett remissmöte,
              och vi ville ha ett omfattande arbete.
            </seg>
            <seg n="073966b2">
              När jag kom in på min post var min högsta prioritet en att-göra-lista.
              Jag tror att våra tjänstemän sällan har jobbat så hårt, så snabbt
              och så bra med en produkt. Vi skulle kanske ha kunnat jobba ytterligare
              något år, kanske två, och fått en ännu bättre och ännu tjockare
              produkt. Men, som Christer Winbäck var inne på, kan man alltid
              lägga till någonting som man har missat på något sätt. Man kan
              förbättra en produkt. Det här är inte hugget i sten. Jag ser detta
              som ett levande dokument och som en tydlig konkretisering av regeringens
              politik. Men inget är så bra att det inte kan bli bättre.
            </seg>
            <seg n="d23466c8">
              Jag har inte hört att Röda Korset är oroliga för hur de ska hantera
              sin verksamhet. Vi jobbar vidare med de strategier som är på plats,
              och det ska komma fler. Om Röda Korset skulle vara oroliga för
              någonting, något ställningsstagande, får de ta en dialog med oss
              på Utrikesdepartementet och Regeringskansliet. Men jag har inte
              fått någon enda signal om att de är oroliga eller känner sig lite
              luftlandsatta. Tvärtom tycks det som att de jobbar på i väldigt
              god anda och med väldigt höga krav på resultat.
            </seg>
          </u>
          <note type="speaker" n="38bf7717">
            Anf. 36 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-5eeb72b782ac616e-4" n="cdf5fd2a">
            <seg n="c3a43988">
              Herr talman! Nu känner jag att jag inte fick något svar på om
              det är en ny, bara generell, policy eller om det har en annan
              status.
            </seg>
            <seg n="35e65770">
              När det gäller till exempel remisstiden vet jag att anställda
              på Sida – naturligtvis har vi också andra experter hos civilsamhällets
              organisationer – upplevde tre veckor som väldigt kort tid för
              att få tycka till om dokumentet. Ministern säger nu att det är
              ett levande dokument. Det låter bra. Det innebär att det kan förändras
              etcetera.
            </seg>
            <seg n="75be2c10">
              Eftersom vi har en diskussion om finansieringen av klimatåtgärder
              har jag också en annan fråga också om själva texten, Biståndspolitisk
              plattform . Man kan tyda det här dokumentet som att alla klimatåtgärder
              ska gå via biståndet. Vi har talat om additionella medel. Vi har
              lovat den fattigare delen av världen att det ska tillkomma nya
              medel, men hittills har regeringen tagit pengarna via biståndet.
              Här står det att när det gäller reduceringar av utsläpp kan biståndet
              spela stor roll, men sedan talas det också om anpassningsåtgärderna.
              Då skulle jag vilja veta: Hur ska vi finansiera det här? Kommer
              den enda klimatfinansieringsåtgärden vara via biståndet, eller
              kommer vi att ha nya och additionella medel?
            </seg>
            <seg n="fc59e6b4">
              En annan fråga när det gäller det humanitära stödet är att det
              också står att livsmedelsbiståndet ska vara kortsiktigt för att
              inte slå ut egenproduktion. Men då tänker jag till exempel på
              situationen för de västsahariska flyktingarna i Tindouflägren
              där det inte finns någon egenproduktion att slå ut. Där har människor
              levt med humanitärt livsmedelsbistånd i mer än 30 år. Det innebär
              att det inte är tillräckligt näringsrikt etcetera. Vi måste alltså
              tänka lite grann på vilken situation man befinner sig i när vi
              talar om kortsiktigt livsmedelsbistånd.
            </seg>
          </u>
          <note type="speaker" n="9b93ee45">
            Anf. 37 Statsrådet HILLEVI ENGSTRÖM (M) replik:
          </note>
          <u who="hillevi_engstrom_arbetsmarknadsminister_w" xml:id="i-397b5def3a4eb013-4" n="16d088a4">
            <seg n="e5455a23">
              Herr talman! När det gäller livsmedel och mat över huvud taget
              för att kunna överleva är det klart att det måste finnas en ansats
              där man också får anpassa sig. I den gamla formen av bistånd har
              det ibland förekommit att länder har gjort sig av med sin överproduktion
              av det livsmedel som gavs. I stället visade det sig att väldigt
              hungrande människor i princip kan dö av det andra livsmedlet.
              De behöver helt andra saker. De behöver till exempel jordnötssmörlösningar
              och sådana saker som är bättre anpassade.
            </seg>
            <seg n="8a6bb4c3">
              Jag tror inte att jag som biståndsminister och inte heller Bodil
              Ceballos är eller ska vara experter på just hur det ska ske. Det
              viktiga för mig är att människor får mat, vatten och tillgång
              till sanitet och läkemedel så att de kan överleva sin vardag.
              Exakt hur det ska ske överlåter jag med varm hand åt dem som kan
              de frågorna betydligt bättre.
            </seg>
            <seg n="70472cd3">
              Klimat och miljö är en prioriterad fråga för regeringen. Därför
              har vi det som ett tydligt delmål här, knutet till att vi har
              en speciell tematisk strategi som är kopplad till miljö- och klimatåtgärder.
              Det är alltså ett av de mest prioriterade områdena. Förutom att
              det är ett delmål ska det också vara en röd tråd i det vi gör.
              Det är en fråga som vi sätter högt på dagordningen och där vi
              nu, i år och även nästa år, också kommer att bidra med pengar
              till Gröna klimatfonden och även den andra klimatfonden som finns.
              Finansiering kring det behöver vi alltså inte gå in på i just
              den här debatten. Plattformen handlar inte om det, mer än att
              det är en prioriterad fråga för regeringen.
            </seg>
          </u>
          <note type="speaker" n="c0bef79b">
            Anf. 38 JULIA KRONLID (SD) replik:
          </note>
          <u who="julia_kronlid_01bbd6_w" xml:id="i-139a55ae6d522e8f-3" n="125b86f9">
            <seg n="143cae14">
              Herr talman! Jag vill fråga lite mer om inriktningen på biståndspolitiken
              och plattformen. Målet är nu att skapa förutsättningar för människor
              som lever i fattigdom och förtryck att förbättra sina levnadsvillkor.
              Då undrar jag varför man i de ekonomiska prioriteringarna har
              stort fokus på stöd via myndigheter och institutioner med det
              som kallas demokratistöd och som har tagit en stor del av biståndet.
              Självklart är demokrati viktigt, men vi menar att det hellre ska
              komma underifrån än ovanifrån.
            </seg>
            <seg n="edfe9547">
              Om man nu vill nå ut till de fattigaste människorna, varför tar
              man så stora risker? I Afghanistan betalar man till exempel ut
              den absolut största delen via myndigheter och mycket mindre via
              organisationer i det civila samhället. Varför gör man det när
              det är höga risker med korruption? I Biståndspolitiska plattformen
              tas det upp att det är viktigt med tillgång till livsmedel och
              jordbruk. Varför satsar man då – med tanke på hur stor biståndsramen
              ändå är – bara 850 miljoner på jordbruk, enligt Sidas årsredovisning?
              Ungefär 600–800 miljoner går till vatten och sanitet. Det kanske
              låter mycket, men med tanke på hur viktigt det är och eftersom
              man gör avräkningar på 5 miljarder för asylmottagning i Sverige
              tycker jag inte att det är tillräckligt.
            </seg>
            <seg n="c4294ad8">
              Jag undrar: Kommer det att ge något avtryck i prioriteringarna
              av biståndet om ni tar upp de här sakerna? Eller är det som andra
              har sagt: Det har absolut inte någon betydelse; det är bara ett
              dokument där man skriver saker, men någon förändrande inriktning
              i politiken kommer inte att genomföras?
            </seg>
          </u>
          <note type="speaker" n="c1c26c2d">
            Anf. 39 Statsrådet HILLEVI ENGSTRÖM (M) replik:
          </note>
          <u who="hillevi_engstrom_arbetsmarknadsminister_w" xml:id="i-397b5def3a4eb013-5" n="16d088a4">
            <seg n="d7de78df">
              Herr talman! Det finns en risk för att jag inte riktigt begriper
              frågan.
            </seg>
            <seg n="e031fe05">
              När det gäller Afghanistan håller vi på och jobbar fram en ny
              strategi. Det kommer att bli ett av de största biståndsländerna,
              men vi ger inget stöd till myndigheterna eller till regeringen
              där. Afghanistan är för instabilt. Vi jobbar genom multilaterala
              organisationer, vi jobbar genom världsbanksprojekt och vi jobbar
              genom civilsamhällesorganisationer, till exempel Svenska Afghanistankommittén
              som är en seriös och viktig aktör.
            </seg>
            <seg n="8e20b71d">
              I fråga om livsmedel, jordbruk och vatten och sanitet som är
              prioriterade vet jag inte om Julia Kronlid har läst Sidas årsredovisning
              eller om hon tittar på totalen i budgetpropositionen när det gäller
              vad vi ger till de multilaterala organisationerna som till exempel
              UNDP. Hon får nästan upprepa frågan så kanske jag kan svara bättre
              på den.
            </seg>
          </u>
          <note type="speaker" n="57672fd4">
            Anf. 40 JULIA KRONLID (SD) replik:
          </note>
          <u who="julia_kronlid_01bbd6_w" xml:id="i-139a55ae6d522e8f-4" n="125b86f9">
            <seg n="ae2566da">
              Herr talman! Min fråga är: Varför prioriterar regeringen i sin
              biståndspolitik generellt bistånd som ska gå via institutioner
              och myndigheter? Afghanistan är ett exempel. I till exempel Afghanistanpropositionen
              står det att en målsättning är att 50 procent av biståndet till
              Afghanistan ska kanaliseras via den afghanska regeringens olika
              myndigheter. Sedan kan det absolut ske genom olika multilaterala
              kanaler, men den typen av bistånd går inte till exempelvis Svenska
              Afghanistankommittén. Det är en annan del som prioriteras mycket
              lägre.
            </seg>
            <seg n="2076dd72">
              Jag ifrågasätter att man talar om att man vill nå ut till de
              mest fattiga och förbättra de fattigas levnadsvillkor; jag ser
              inte att prioriteten i biståndet ligger där. Jag ser att det har
              skett en förändring över tid, och i stället för bistånd som ska
              nå ut till de fattiga genom civilsamhällets aktörer går mer bistånd
              via politiska myndigheter. Jag stöder inte den typen av utveckling.
              Utveckling ska komma nedifrån och upp.
            </seg>
            <seg n="1a67bd54">
              Det slår inte högt i mina öron när regeringen talar om vikten
              av jordbruksutveckling och vatten och sanitet. När jag tittar
              på vad man lägger pengarna på ser jag nämligen att man inte lägger
              särskilt mycket pengar på det här. Det är ett förtydligande.
            </seg>
            <seg n="556a6e62">
              Jag har också en annan fråga. Man talar även om att man vill
              ha en effektiv politik för att skydda flyktingar. Jag tog upp
              det förut, och nu tar jag upp det igen: Hur kan man tycka att
              det är ett effektivt sätt att hjälpa flyktingar om man satsar
              5 miljarder i avräkningar på asylmottagning i Sverige och årligen
              ger ett bidrag till UNHCR på endast 600–800 miljoner ungefär?
              Sedan kanske man tillskjuter några extra resurser. I förhållande
              till varandra är detta en snedprioritering om man vill ha effektiv
              hjälp och hjälpa så många som möjligt.
            </seg>
          </u>
          <note type="speaker" n="e6edfffe">
            Anf. 41 Statsrådet HILLEVI ENGSTRÖM (M) replik:
          </note>
          <u who="hillevi_engstrom_arbetsmarknadsminister_w" xml:id="i-397b5def3a4eb013-6" n="16d088a4">
            <seg n="c4b26859">
              Herr talman! Sverige är en av världens största humanitära givare.
              Det ska jag och vi allihop vara väldigt stolta över. Vi har satt
              det som en moralisk plikt eller önskan att kunna hjälpa människor
              som lever i en väldigt svår situation, såväl i länder där det
              är konflikt som i grannländer men också flyktingar som har kommit
              till Sverige.
            </seg>
            <seg n="6f29ebe5">
              Där skiljer vi oss mycket åt, Julia Kronlid. Jag tycker att det
              är viktigt att hjälpa de syriska flyktingar som nu har kommit
              till Sverige. Jag önskar att fler länder i Europa gjorde samma
              sak som Sverige gör, det vill säga tar emot flyktingar och ger
              dem permanent uppehållstillstånd.
            </seg>
            <seg n="b3ea2a70">
              Vi följer OECD-Dacs riktlinjer och regler när det gäller att
              kunna göra avräkningar för flyktingens första år i Sverige.
            </seg>
            <seg n="d1d8fb45">
              Jag tycker i grunden att det är bra. Jag välkomnar att människor
              kommer hit från Syrien. Sedan måste vi även hjälpa flyktingar
              på plats i deras hemländer och också i angränsande länder, och
              det gör vi också. Vi ska hjälpa människor både här och där. Det
              är samma politik, och den grunden tycker jag är väldigt positiv.
              Den värnar jag om och vill fortsätta med.
            </seg>
          </u>
          <note type="speaker" n="675017b1">
            Anf. 42 HANS LINDE (V) replik:
          </note>
          <u who="hans_linde_6ee61f_w" xml:id="i-22064a17c5e683de-6" n="f228377e">
            <seg n="cae3a0ec">
              Herr talman! Jag har en kommentar och en fråga till biståndsministern.
            </seg>
            <seg n="ef9ed5d8">
              Först gäller det processen vid framtagandet av den biståndspolitiska
              plattformen. Jag måste säga att få svenska frivilligorganisationer
              och få remissinstanser instämmer i den bild som biståndsministern
              gav om hur dokumentet har kommit till. Biståndsministern sade
              att man hade lyssnat in remissinstansernas synpunkter och att
              det bara rörde sig om detaljer. Olika organisationer slogs för
              sina egna hjärtefrågor, och det valde man att inte ta med.
            </seg>
            <seg n="d0413724">
              Jag har läst remissyttrandena. Statskontoret ifrågasätter det
              svaga fokuset på ägandeskap och på Parisagendan. Linnéuniversitet
              är kritiskt på många punkter, bland annat den ensidiga fokuseringen
              på låginkomstländer. Sida tycker att målkonflikterna och målhierarkierna
              behöver förtydligas. Afrikagrupperna säger att kopplingen till
              politiken för global utveckling och millenniemålen är svag. Det
              är samma saker som vi från oppositionen har lyft på olika sätt
              som också remissinstanserna har kritiserat plattformen för.
            </seg>
            <seg n="2b0387e1">
              Nu har jag följt den borgerliga biståndspolitiken i åtta år.
              En sak som är tydlig är att för varje utspel som görs kommer frågan
              om de fattigaste och fattigdomsbekämpning längre och längre ned
              på prioriteringslistan. Vi har sett det i regleringsbrev från
              Sida där regeringen ska styra verksamheten. Där saknas ett tydligt
              fokus på de fattiga, och vi ser nu en biståndspolitisk plattform
              där man återigen väljer att fokusera på helt andra områden än
              de absolut fattigaste. Ett av de tydliga tecknen på detta är att
              man nu väljer att skapa två tydliga målgrupper för det svenska
              biståndet som allt bistånd ska fokuseras på. Ingen av dessa målgrupper
              är fattiga människor eller människor som lever i fattigdom.
            </seg>
            <seg n="6c9f907b">
              Jag skulle gärna vilja ha svar från biståndsministern på frågan
              varför man har valt att formulera målgrupperna på det här sättet.
              Varför är inte de fattigaste människorna målgrupp för svenskt
              bistånd?
            </seg>
          </u>
          <note type="speaker" n="c5dbbb66">
            Anf. 43 Statsrådet HILLEVI ENGSTRÖM (M) replik:
          </note>
          <u who="hillevi_engstrom_arbetsmarknadsminister_w" xml:id="i-397b5def3a4eb013-7" n="16d088a4">
            <seg n="c165c101">
              Herr talman! De fattigaste människorna är målgrupp för det svenska
              biståndet, det råder det ingen tvekan om.
            </seg>
          </u>
          <note type="speaker" n="680d9702">
            Anf. 44 HANS LINDE (V) replik:
          </note>
          <u who="hans_linde_6ee61f_w" xml:id="i-22064a17c5e683de-7" n="f228377e">
            <seg n="b864517d">
              Herr talman! Ja, då blir jag lite frågande inför varför man inte
              har skrivit det i den biståndspolitiska plattformen och varför
              man i stället har formulerat två helt andra målgrupper för det
              svenska biståndet. Det står ju uttryckligen i plattformen som
              biståndsministern har lämnat över till riksdagen i form av en
              skrivelse att man har skapat två andra målgrupper. Då skulle jag
              vilja ha en förklaring till varför man inte har valt att tydliggöra
              att målgruppen för svenskt bistånd är fattiga människor, fattiga
              kvinnor eller fattiga människor som lever under förtryck. Man
              har ju valt att inte formulera sig på det sättet.
            </seg>
            <seg n="3b91091b">
              Om vi som behandlar skrivelsen i riksdagen missuppfattar den
              och inte ser den tydliga målgruppen, finns det ju risk för att
              man gör detsamma på Sida eller inom de organisationer som ska
              omsätta plattformen i praktiken.
            </seg>
            <seg n="d218e27c">
              Min andra fråga rör att regeringen nu tydligt och klart väljer
              att säga att vi ska fokusera på de fattigaste länderna och att
              vi ska lämna över arbetet till medelinkomstländer och till andra
              organisationer. Det kan multilaterala organisationer och EU göra
              bättre. Biståndsministern själv sade att vi ska vara i de fattigaste
              och mest utsatta länderna. Jag misstänker att detta är skrivet
              med syftet att man vill göra och förändra någonting. Då blir frågan:
              Vilka medelinkomstländer är det som biståndsministern vill att
              man ska fasa ut arbetet ifrån? Vilka projekt i sådana länder som
              Colombia, Palestina, Sudan eller Burma där vi i dag bekämpar fattigdom
              vill biståndsministern i dag fasa ut?
            </seg>
          </u>
          <note type="speaker" n="ff00a52c">
            Anf. 45 Statsrådet HILLEVI ENGSTRÖM (M) replik:
          </note>
          <u who="hillevi_engstrom_arbetsmarknadsminister_w" xml:id="i-397b5def3a4eb013-8" n="16d088a4">
            <seg n="1e4b97ab">
              Herr talman! I plattformen på flera ställen, bland annat på s.
              12 står det:
            </seg>
            <seg n="15f66698">
              En tydlig slutsats är att svenskt bilateralt bistånd ska rikta
              sig till människor som lever i fattigdom eller förtryck i fattiga
              länder.
            </seg>
            <seg n="0e770c2b">
              Vi har fått kritik för att ha varit i för många länder. Jag tycker
              att det är rimligt att man har dragit ned på antalet länder för
              att bli bättre och skarpare. När man tittar på hur stora kostnaderna
              är för organisationen – overheadkostnader – blir det väldigt dyrt
              om man är på många ställen. Därför är det rimligt att man koncentrerar
              sig på färre länder.
            </seg>
            <seg n="59271dc7">
              De civila organisationerna i Sverige finns i ett sextio- till
              sjuttiotal länder. EU finns i en mängd olika länder liksom Världsbanken
              och FN-organisationerna. Däremot behöver Sverige kanske inte vara
              bilateralt på alla dessa ställen.
            </seg>
            <seg n="61b5d233">
              Till exempel är kostnaderna för att inrätta en ambassad enorma,
              och dessa pengar går inte till fattiga och förtryckta människor
              eller till de fattigaste människorna.
            </seg>
            <seg n="d3e47008">
              Sedan finns det också andra människor som även om de inte är
              fattiga lever under ett fruktansvärt förtryck. Det gäller inte
              minst människor som förföljs på grund av sin religion eller sin
              sexuella läggning. Jag träffade en person senast i Ukraina. Det
              var inte en särskilt fattig människa, men han vittnade om att
              han som hbtq-person år 2014 var livrädd. Jag tycker att det är
              viktigt att vi kan rikta biståndspengar till civilsamhällets organisationer,
              till exempel i Ukraina eller i Uganda. Även om människorna där
              har mat för dagen lever de under ett dödshot. Därför tycker jag
              att vi ska hjälpa andra än bara de fattigaste människorna. Man
              kan vara fattig på olika sätt. Att behöva vara rädd och bli berövad
              sin frihet innebär också en sorts fattigdom.
            </seg>
          </u>
          <note type="speaker" n="4df5d1d7">
            Anf. 46 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_c49225_w" xml:id="i-5be6a67a8e02ac26-0" n="64491f32">
            <seg n="001b6d55">
              Herr talman! Kvinnor och flickor är överrepresenterade bland
              de allra fattigaste och lever generellt mer utsatt än män och
              pojkar. De har sämre inflytande över samhällsutvecklingen och
              drabbas oftare av sjukdom och död i brist på sexuell och reproduktiv
              hälsa och rätten att bestämma över sin kropp. De utsätts oftare
              för framför allt sexuellt våld i samband med konflikter.
            </seg>
            <seg n="17bfe5a3">
              Jag är stolt över att regeringen koncentrerar sina satsningar
              på kvinnors roll i utvecklingen på fyra områden: ekonomisk utveckling,
              sexuell och reproduktiv hälsa och rättigheter inklusive hiv/aids,
              kvinnors politiska deltagande samt kvinnor och säkerhet.
            </seg>
            <seg n="364ca936">
              Regeringen vill öka stödet till kvinnors företagande och entreprenörskap
              samt stärka kvinnors äganderätt, inte minst till fast egendom
              och den egna bostaden, liksom frågor om rättssäkerhet. Att kvinnor
              får möjlighet att arbeta för rimlig lön eller med eget företagande
              på en mer rättvis och jämställd arbetsmarknad är avgörande för
              såväl kvinnors egen makt som för ekonomisk tillväxt och fattigdomsbekämpning.
            </seg>
            <seg n="2daa2980">
              Herr talman! Regeringen vill öka stödet till sexuell och reproduktiv
              hälsa och rättigheter i form av utbildning, information och rådgivning
              till ungdomar, tillgång till preventivmedel samt kvinnors reproduktiva
              hälsovård. Regeringen arbetar även för tillgång till säkra, lagliga
              aborter.
            </seg>
            <seg n="70c2c5f4">
              Sverige ska också fortsätta att driva arbetet i den internationella
              kampen mot hiv/aids, där sexuell och reproduktiv hälsa är en central
              del. Sverige har under flera år spelat en stor roll i arbetet
              för att bekämpa hiv/aids. Bristande jämställdhet är en tydlig
              bidragande orsak till att fler kvinnor och flickor än män och
              pojkar lever med hiv. Det är också kvinnor och flickor som vanligen
              vårdar andra sjuka familjemedlemmar.
            </seg>
            <seg n="83735c2f">
              Könsdiskriminering och en överväldigande manlig dominans i det
              offentliga livet gör att det ofta är svårt och ibland till och
              med farligt med kvinnors politiska strävanden. Regeringen främjar
              därför kvinnors ökade delaktighet i det offentliga livet. Det
              gäller också politiskt beslutsfattande på alla nivåer. Insatserna
              omfattar bland annat stöd till politiska intressegrupper och nätverk
              som arbetar över parti- eller organisationsgränser och till kvinnliga
              parlamentariker och kvinnor som vill kandidera till parlament.
              Stöd går också till utbildning om hur man utövar sin rösträtt
              och hur val går till – det senare gäller också män.
            </seg>
            <seg n="70fb9913">
              Herr talman! Mäns våld mot kvinnor är ett utvecklingshinder världen
              över. Systematiska våldtäkter och annat könsrelaterat våld i samband
              med väpnade konflikter blir allt vanligare. Väldigt många kvinnor
              drabbas också av hiv/aids på grund av våldtäkter. Det är snart
              14 år sedan som FN:s säkerhetsråd enhälligt antog resolution 1325
              om kvinnor, fred och säkerhet. Det var första gången som medlemsstaterna
              agerade för att inlemma ett genusperspektiv i alla delar av fredsarbetet.
              Regeringen arbetar för att kvinnor ska få ökad tillgång till rättsväsendet
              och för att motverka att män inte straffas för sexuella övergrepp
              mot kvinnor och flickor. Skyddet för kvinnor och flickor i samband
              med konflikter ska stärkas, liksom ökade insatser ska göras med
              såväl psykosocial som medicinsk vård för kvinnor och flickor som
              utsätts för sådant våld. Att fler kvinnor får delta i att lösa
              konflikter är också angeläget. Människohandel med kvinnor och
              flickor är ett annat område där arbetet intensifieras.
            </seg>
            <seg n="8a8f0dd8">
              Herr talman! Hundratals miljoner människor har de senaste decennierna
              lyfts ur fattigdom, och åtnjutandet av rätten till hälsa har förbättrats
              för miljontals människor, särskilt när stater ökar sina satsningar
              på sjukvård, rent vatten och sanitet.
            </seg>
            <seg n="2e04d1f6">
              Tidigare togs frågan om tillgång på rent vatten upp som en ren
              miljöfråga. Nu har vatten och sanitet blivit en demokratifråga
              utifrån många olika aspekter. I Indien råder det på många håll
              stor brist på rent vatten och sanitet. För flickor medför bristen
              på skoltoaletter särskilda problem eftersom det gör att många
              undviker att gå till skolan, speciellt i samband med menstruation,
              liksom att de hoppar av skolan i förtid.
            </seg>
            <seg n="07f8337f">
              I New Delhi i Indien finns en organisation som heter Sulabh International
              Centre som jag har tagit upp tidigare. I folkmun kallas grundaren
              av detta center för mr Toilet Man. Han har sedan början av 1970-talet
              arbetat för att öka tillgången på toaletter runt om i Indien.
              Han har byggt miljontals toaletter och tack vare det ökat förståelsen
              för att sanitet och hälsa hör ihop. Denna organisation utbildar
              även kvinnor och flickor till ett yrke för att de ska kunna försörja
              sig själva.
            </seg>
            <seg n="ebd12be0">
              Att öka tillgången på rent vatten innebär också en avgörande
              förbättring för flickor och kvinnor, eftersom det ofta är deras
              uppgift att hämta vatten. Lokala brunnar sparar många timmar i
              veckan som kan användas till skolarbete och annan produktiv verksamhet.
            </seg>
            <seg n="c9f6f74d">
              Herr talman! Sveriges ledarskap i dessa frågor är avgörande för
              en förändring av attityder, normer och värderingar. Med kunskap,
              engagemang och bred politisk enighet försvarar vi de landvinningar
              som gjorts under decennier. Vi fortsätter att med riktade biståndssatsningar
              bidra till att stärka kvinnors rättigheter.
            </seg>
            <seg n="af5771e9">
              Sverige har sett att en satsad biståndskrona på en kvinna ger
              betydligt mer tillbaka, då det är kvinnors ansvar att ta hand
              om barn och familj. Sveriges satsade biståndskronor får dubbel
              effekt, då kvinnor som erbjuds utbildning också kommer att se
              till att deras barn får utbildning. SRHR står för ett erkännande
              av alla människors lika värde och är en grundbult i allt arbete
              mot förtryck och för mänskliga rättigheter.
            </seg>
          </u>
          <note n="7cb5bb1e">
            Överläggningen var härmed avslutad.
          </note>
          <note n="ee9a0ef2">
            6 § Norden
          </note>
          <note type="speaker" n="6305546d">
            Anf. 47 KARIN ÅSTRÖM (S):
          </note>
          <note n="5a9b9ebc">
            Herr talman! I dag behandlar vi utrikesutskottets betänkande
            om Norden. Det gäller dels Nordiska rådets svenska delegations
            berättelse, dels regeringens skrivelse om det nordiska samarbetet.
          </note>
          <u who="karin_astrom_47f05c_w" xml:id="i-a1049da36f813dcf-0" n="c769450a">
            <seg n="7bada04f">
              För mig och för oss nordister är det årets höjdpunkt i kammaren
              att få debattera och reflektera över vårt nordiska samarbete.
              Jag kommer att blicka bakåt, befinna mig här och nu men naturligtvis
              också ta sikte på framtiden i det nordiska samarbetet.
            </seg>
            <seg n="d203c23a">
              Vi har ett unikt samarbete som vi har haft organiserat i över
              60 år, och vårt sätt att samarbeta med öppenhet, demokrati, rättvisa
              och folklig förankring har gjort Norden till en känd välfärdsregion
              i världsklass. Det är något vi ska vara stolta över, men givetvis
              måste vi ständigt utveckla vårt samarbete. Vi måste bli ännu bättre
              på att möta de utmaningar vi möter inom Norden men också det som
              händer i Europa, också sett i ett globalt perspektiv.
            </seg>
            <seg n="558d291d">
              Herr talman! I berättelsen från Nordiska rådets svenska delegation
              för 2013 tar vi upp det nordiska samarbetet, där vi bland annat
              har arbetat med utbildning och hälso- och sjukvårdsfrågor. Vi
              har diskuterat vårt konkurrensutsatta och innovativa näringsliv,
              liksom jämställdhet och de krav som ställs på arbetsmarknaden.
              Givetvis har klimat- och miljöfrågorna som alltid, i synnerhet
              på senare år, stått högt upp på våra dagordningar. Den fråga som
              haft mest fokus på sig under förra året är försvars- och säkerhetspolitiken.
              Den kom att överlägset dominera under det norska ordförandeskapet.
              Det resulterade i uppstart av rundabordssamtal som nu genomförs
              en gång per år i regi av Nordiska rådet tillsammans med Nordefco.
              Det är ett framgångsrikt arbete som bedrivits länge med fokus
              på bland annat händelseutvecklingen inom Arktis och på senare
              tid inom Europa. Detta har nu tagit ett ytterligare steg genom
              rundabordssamtalen.
            </seg>
            <seg n="f8d7d900">
              Inom Nordiska rådet har vi sedan flera år tillbaka många väl
              fungerande samarbeten med de baltiska länderna och med länder
              som ingår i Barentsregionen. Vi har Arktiska rådet, och vi har
              rundabordssamtal även med nordvästra Rysslands parlamentariker,
              bara för att nämna några bland flera samråd som vi ingår i.
            </seg>
            <seg n="7177c5a6">
              Detta har varit samtal som har varit mycket framgångsrika och
              där vi fört debatt om allt från demokrati och mänskliga rättigheter
              till handelsutbyten och jämställdhet. Allt som har varit på den
              aktuella politiska dagordningen har vi velat beröra.
            </seg>
            <seg n="4f85273a">
              Under våren har den alltmer kaotiska utvecklingen mellan Ryssland
              och Ukraina lett till att NR tillsammans med den parlamentariska
              församlingen i Ryssland tog beslut om timeout i våra rundabordssamtal.
              Det har visat sig inte vara framgångsrikt vare sig från svenska
              parlamentarikers sida eller från de ryska parlamentarikernas sida
              att genomföra den typ av rundabordssamtal som vi har brukat.
            </seg>
            <seg n="1b9bd6f8">
              Jag vill säga att vi följer utvecklingen på mycket nära håll,
              och jag menar att det är klokt att hålla kommunikationen i gång
              mellan ryska och nordiska organisationer och institutioner på
              olika nivåer, även om vi på nationell parlamentarisk nivå för
              tillfället har sagt att rundabordssamtalen måste vara vilande
              ytterligare ett tag.
            </seg>
            <seg n="306127e8">
              Herr talman! I år, 2014, har Sverige övertagit ordförandeklubban
              för Nordiska rådet. Inför detta har vi tagit fram ett ordförandeprogram
              som får symbolisera att vi tror på ett fördjupat samarbete mellan
              Norden och Europa och vice versa, kanske mer nu än någonsin tidigare.
              Som underrubriker har vi valt tre områden som vi tycker är viktiga,
              nämligen arbetsmarknaden, utbildning och firandet av det unika
              att vi har haft fred mellan de nordiska länderna i 200 år.
            </seg>
            <seg n="49ae3365">
              Med det sagt, herr talman, vill jag yrka bifall till reservation
              1. Det är en reservation där man tar upp det nordiska samarbetet,
              som varit mycket framgångsrikt i utvecklandet av vår välfärdsmodell,
              som håller världsklass, och att vi i Norden kan gå vidare och
              bli ledande i just omställningen till ett klimatneutralt samhälle.
              Det är vad som tas upp i reservation 1.
            </seg>
            <seg n="f59b5d01">
              Ur den reservationen väljer jag att ta upp frågan om vår välfärdsmodell.
              Det gör jag utifrån att detta är min sista debatt i denna kammare.
              Och vår välfärd för framtiden är, sett ur mitt perspektiv, den
              klart viktigaste fråga som vi behöver kunna hantera politiskt
              framöver.
            </seg>
            <seg n="27e681a1">
              Naturligtvis är vår välfärdsmodell framgångsrik, men den utsätts
              för ständiga prövningar. Man kan fråga sig om den är tillräckligt
              robust i dag för att klara framtidens utmaningar, som vi står
              inför.
            </seg>
            <seg n="8be6b298">
              Jag är övertygad om att Norden som region aldrig skulle ha blivit
              så framgångsrik som den är i dag om vi hade valt en annan väg.
              Detta är resultatet av vår aktiva politik och medvetna val som
              våra medborgare gjorde när vi valde att påbörja vårt reformarbete
              för länge sedan i de nordiska länderna. Och vi valde den vägen
              där välfärdstjänsterna blev något som vi alla, oavsett vilken
              samhällsklass vi tillhörde, kunde använda oss av. Vi sade ungefär
              så här: Tjockleken på plånboken ska aldrig få avgöra vilken vård
              en person ska få eller vilken skola ens barn ska kunna få gå i.
              Det välfärdskonceptet har varit oerhört framgångsrikt.
            </seg>
            <seg n="65e072d0">
              Vår välfärdsmodell uppfattas av många som en självklarhet i dag,
              men vi måste komma ihåg att det inför varje reform naturligtvis
              har funnits ett politiskt motstånd mot detta. Det finns inte heller
              någon naturlag som säger att vi i Norden ska ha en bra välfärd
              för alla, bara så där, av ingenting. Det handlar givetvis om politiska
              och medvetna val som görs över tiden. Välfärdssamhället är inte
              en självklarhet.
            </seg>
            <seg n="57b2a265">
              Vår idé med vår nordiska välfärdsmodell är att vi ska ha en relativt
              robust och stark offentlig sektor som tar det fulla ansvaret och
              finansierar bland annat vård, skola och omsorg till alla. Ett
              starkt, brett och inkluderande folkrörelsearbete står i fokus,
              och demokratiskt fattade beslut är absolut nödvändiga.
            </seg>
            <seg n="7e464f67">
              Vi tycker att alla medborgare i Norden ska ha rätt till grundläggande
              trygghet. Vi står för det som vi kallar ett inkomstrelaterat försäkringssystem.
              Om man blir arbetslös, sjuk eller får pension ska det vara självklart
              att man har rätt till en ersättning som är knuten till den inkomst
              man haft när man jobbade. Det är en av de viktiga byggstenarna
              i vår nordiska välfärdsmodell och vårt sätt att se det.
            </seg>
            <seg n="d1e0a76b">
              Med det sagt är vi medvetna om att detta går att montera ned,
              och det görs nu i Norden. Det är Nordens konservativa politiska
              idéer att vi, om jag får uttrycka det så, ska betala mindre i
              skatt och på så sätt krympa den offentliga sektorn. I stället
              ska den som har mer resurser kunna köpa sig trygghet i form av
              bättre och snabbare sjukvård, skola etcetera.
            </seg>
            <seg n="ff64f3b8">
              Enligt mitt sätt att se på den nordiska välfärdsmodellen går
              man då ifrån det som har varit grundsynen, nämligen att människor
              ska bedömas utifrån de behov de har, inte utifrån vilken tjocklek
              på plånboken som finns eller eventuellt vilken maktposition de
              kan tänkas ha i ett samhälle.
            </seg>
            <seg n="a7a84981">
              Herr talman! En av förutsättningarna för en fortsatt nordisk
              och robust välfärd handlar givetvis om jobb och utbildning. Med
              fler i jobb ser vi till att få mer skatteintäkter, som vi kan
              investera i sådant som ger jobb, bättre utbildningar och klimatsmarta
              lösningar för vår miljö. Det är därför oerhört oroande, tycker
              jag, med den ökande arbetslöshet som vi ser i Europa och i Norden.
              Sverige är det land i Norden som redovisar skrämmande dåliga resultat
              på området.
            </seg>
            <seg n="9518bb2d">
              Det är 27 miljoner arbetslösa i Europa, inklusive Norden. 6 miljoner
              av dessa är unga. Det är ett mänskligt lidande utan dess like
              och ett stort hot mot en fortsatt väl fungerande välfärdsmodell
              i Norden. Den här utvecklingen ska vi aldrig någonsin acceptera.
              Det är 27 miljoner arbetslösa i hela Europa. Jämför det med Nordens
              befolkningssiffra, som är 25 miljoner! Vi kan aldrig acceptera
              en sådan utveckling.
            </seg>
            <seg n="76764fb3">
              Herr talman! Om vi i Norden vill att vi ska fortsätta att ha
              det som vi är mest kända för, en stark ekonomi med en robust välfärdsmodell,
              måste fler människor komma i jobb. Det kommer att vara vår största
              utmaning inför framtiden. Därför behöver vi gå framåt mer seriöst
              och mer kraftfullt för att få en bättre samverkan på arbetsmarknadens
              område.
            </seg>
            <seg n="442da0bb">
              Slutligen vill jag passa på att tacka alla i denna kammare för
              alla de år som jag har varit här och debatterat. Det är, som sagt,
              sista gången jag står i denna talarstol. Jag vill sända ett särskilt
              tack till Nordiska rådets kanslipersonal, som på alla olika sätt
              har sett till att vårt samarbete har fungerat på ett väldigt bra
              sätt.
            </seg>
            <seg n="3f7c99c2">
              Jag vill också säga att ni kan vara säkra på att jag kommer att
              följa debatterna här i kammaren. Jag hoppas verkligen att ni allihop
              fortsätter att hålla den nordiska fanan högt.
            </seg>
          </u>
          <note n="5236f8de">
            Jag yrkar, som sagt, bifall till reservation 1.
          </note>
          <note type="speaker" n="ea13829c">
            Anf. 48 JULIA KRONLID (SD):
          </note>
          <u who="julia_kronlid_01bbd6_w" xml:id="i-139a55ae6d522e8f-5" n="125b86f9">
            <seg n="80b7ccbf">
              Herr talman! Jag ska börja med, så att jag inte glömmer det,
              att yrka bifall till reservation nr 4 från Sverigedemokraterna.
            </seg>
            <seg n="e27ef151">
              Vi från Sverigedemokraterna betraktar Sverige, i fallande ordning,
              som en del av en nordisk, europeisk, västerländsk och global gemenskap.
              I linje med detta vill vi särskilt arbeta för att stärka den nordiska
              identiteten och bredda och fördjupa det nordiska samarbetet.
            </seg>
            <seg n="a535aba4">
              De nordiska länderna har ett gemensamt kulturarv och gemensamma
              värderingar. Och samverkan mellan länderna är en god nordisk tradition
              som vi ska värna. Det gläder mig att det finns ett väldigt enigt
              utskott som anser att det nordiska samarbetet är av stor vikt
              för Sverige. Det är mest innehåll och inriktning som vi har lite
              olika åsikter om.
            </seg>
            <seg n="c08944d5">
              Herr talman! Sverigedemokraterna har i många sammanhang fört
              fram vikten av att det nordiska samarbetet inom försvars- och
              säkerhetsområdet ökar och fördjupas. Den nyligen avslutade Försvarsberedningen
              här i riksdagen har också fört fram liknande synpunkter. Till
              exempel var partierna i beredningen överens om att det finns uppenbara
              förtjänster med en organisation där Sverige och Finland bildar
              gemensamma marinenheter som kan vara verksamma i Östersjön. I
              beredningen diskuterades också möjligheten att bilda gemensamma
              förband inom Norden, eventuellt också med de baltiska länderna.
              Den befintliga nordiska stridsgruppen står som modell för hur
              ett sådant förband skulle kunna se ut.
            </seg>
            <seg n="7f85af9d">
              Detta ligger i linje med vad Sverigedemokraterna tidigare har
              framfört. Sverige och Finland har, liksom de övriga nordiska länderna,
              i hög grad gemensamma säkerhetsintressen. En utveckling som denna
              är därför naturlig för att förstärka våra respektive länders säkerhetssituation.
            </seg>
            <seg n="3ae8e4dc">
              Herr talman! Vi välkomnar därför att de nordiska länderna lanserade
              Nordefcosamarbetet 2009. Ett inrättande av gemensamma enheter
              i det nordiska försvarssamarbetet, som dem jag nyss nämnde, är
              ett viktigt steg i rätt riktning. Vi har i en motion i detta betänkande
              föreslagit ett tätare samarbete vad gäller en samordning av den
              nordiska luftövervakningen, inklusive luftförsvaret över Island.
              De nordiska flygvapnen skulle därmed kunna knytas närmare varandra
              och utveckla ett samarbete som kan vara väldigt bra i ett skarpt
              läge.
            </seg>
            <seg n="d02e3954">
              I princip borde de nordiska flygvapnen klara luftövervakningen
              över hela det nordiska luftrummet inklusive Island utan att vara
              avhängiga Atlantpakten, Nato.
            </seg>
            <seg n="4618d514">
              Herr talman! Vi har även föreslagit i detta betänkande ett nordiskt
              försvarssamarbete som också omfattar ömsesidiga försvarsgarantier.
              Vi anser, med hänvisning till Försvarsberedningen och arbetet
              inom Nordefco, att det är dags att ta försvarssamarbetet till
              nästa nivå. Det finns en allmänt formulerad solidaritetsförklaring,
              men vi anser att det behövs mycket mer konkreta diskussioner om
              ömsesidiga försvarsgarantier. Vi tycker att Sveriges regering
              ska påbörja diskussioner, med i första hand Finland och på lite
              längre sikt de övriga nordiska länderna, för att skapa förutsättningar
              för sådana försvarsgarantier.
            </seg>
            <seg n="fa0d7311">
              Herr talman! I vår motion har vi även några andra yrkanden som
              har behandlats tidigare under mandatperioden och därför inte behandlats
              i samband med detta betänkande. Vi står givetvis fortfarande bakom
              de yrkandena. Jag ska bara lyfta fram några saker.
            </seg>
            <seg n="8dab0e09">
              En sak som jag tycker att vi ska värna är den gemensamma kulturen
              och vårt kulturarv. Vi uppvisar stora likheter i Norden och har
              en kulturgemenskap som vi ska bygga vidare på.
            </seg>
            <seg n="f9598e66">
              Vi har ett konkret förslag. År 2008 togs det fram en nordisk
              litteraturkanon, vilket vi ser som ett positivt initiativ. Vi
              har föreslagit för andra året i rad att en bredare litteraturkanon
              ska tas fram som även innefattar områden som arkitektur, bildkonst,
              musik, scenkonst, film och barnkultur. Det finns ett exempel i
              Danmark som har varit positivt och som vi tycker borde kunna föras
              vidare. Jag vet inte riktigt varför regeringen inte har anammat
              detta eller varför man skulle vara emot det.
            </seg>
            <seg n="ff4d01a9">
              Herr talman! För oss sverigedemokrater har det under lång tid
              varit centralt i vår politik att värna om djurens välbefinnande
              och ett starkt djurskydd. Vi strävar efter ett samhälle där inga
              djur utsätts för ett onödigt lidande. Djurskyddet inom de nordiska
              länderna har långa anor och en djup folklig förankring. Det ska
              vara starkt, och vi står oss väl i en internationell jämförelse.
              Men det finns fortfarande en stor förbättringspotential, och på
              vissa områden har Norden halkat efter.
            </seg>
            <seg n="365a5332">
              Ett stort problem är att det fortfarande finns skillnader beträffande
              djurskyddslagstiftningen och uppföljningen av denna mellan de
              nordiska länderna. Detta bidrar till att skapa ekonomiska incitament
              till att ha ett bristande djurskydd. Man kan skaffa sig konkurrensfördelar
              gentemot andra nordiska länder. Ett tydligt exempel på detta har
              varit det förhållandevis svaga djurskyddet inom den danska grisnäringen,
              som gett danska grisbönder ekonomiska fördelar i förhållande till
              svenska grisbönder. Vi tycker inte att det ska finnas sådana konkurrensfördelar
              genom ett bristande djurskydd. Därför tycker vi att samarbetet
              inom djurskyddsområdet ska stärkas. Man ska föra seriösa diskussioner
              om hur vi ska kunna harmonisera djurskyddslagstiftningen och regelverket
              för att värna djurens välbefinnande. Det ska inte löna sig att
              ha ett bristande djurskydd.
            </seg>
            <seg n="bbc34a0b">
              Vi står givetvis fortfarande bakom våra tidigare yrkanden, som
              är viktiga för oss, men i detta betänkande väljer jag att endast
              yrka bifall till reservation nr 4 avseende förstärkt försvarssamarbete.
            </seg>
          </u>
          <note type="speaker" n="2bcb568e">
            Anf. 49 HANS WALLMARK (M):
          </note>
          <u who="hans_wallmark_ed973d_w" xml:id="i-fb5d835eb87133ac-0" n="d23d9f64">
            <seg n="d8955c58">
              Herr talman! I går stod jag vid Villa Thalassa i Helsingborg,
              och från Landborgen kunde jag blicka ut över ett av världens mer
              trafikerade vatten, Öresund. På andra sidan, i Danmark, tronar
              slottet Kronborg. I dag är Villa Thalassa ett modernt hotell.
              För några decennier sedan invigdes det som vandrarhem av dåvarande
              Turistföreningens, STF:s, ordförande Dag Hammarskjöld.
            </seg>
            <seg n="6c66ab93">
              Vatten som binder samman, turism och företagande – det är Norden!
            </seg>
            <seg n="bf5f5264">
              I förra veckan firades 200 år av fred vid Bohus fästning i Kungälv,
              en storståtlig bastion med tornen Mors mössa och Fars hatt som
              skyddat Sverige mot Danmark, Danmark mot Sverige, Norge mot Sverige
              och så vidare.
            </seg>
            <seg n="d8a007dc">
              Gemensam historia och delade traditioner – det är Norden!
            </seg>
            <seg n="4a6b17e6">
              Jag skrev på Facebook att jag förberedde mitt anförande i dagens
              debatt. Då påminde kulturminister Johan Ehn från Mariehamn om
              att det finns anledning att hågkomma 9 juni som Ålands självstyrelsedag.
              Utöver fem självständiga stater har vi tre självstyrande områden,
              och för dem är det organiserade nordiska samarbetet viktigt. Något
              vi i Sverige bör tänka på är att ju större du är, desto större
              ansvar måste du som land axla.
            </seg>
            <seg n="c35a443a">
              Fem nationer och Åland, Grönland och Färöarna – det är Norden!
            </seg>
            <seg n="8062dced">
              I min ungdom växte jag upp i Haparanda, på andra sidan finländska
              Torneå, i dag två städer som vuxit samman med Ikea. Det är naturligt
              att bo på den ena sidan men arbeta på den andra, på precis samma
              sätt som svenska ungdomar i dag finner sina första jobb i Köpenhamn
              eller i Oslo.
            </seg>
            <seg n="e83dd604">
              Handel, utbyte och rörlighet – det är Norden!
            </seg>
            <seg n="f0eae2e9">
              Herr talman! En debatt om ett så pass vittfamnande ämne som Norden
              blir lätt detaljfokuserad. De tre reservationer som väckts från
              Socialdemokraterna och en från Sverigedemokraterna imponerar kanske
              inte så mycket. Så låt mig i stället få fästa blicken vid de stora
              utvecklingslinjerna.
            </seg>
            <seg n="7b9fdb9e">
              Den första gäller freden. I år har det rått 200 år av fred nordbor
              emellan. Länder har hemsökts av strider och krig. Norge och Danmark
              ockuperades under andra världskriget, och Finland kämpade heroiskt
              för sin självständighet, och genom sitt försvar lyckades landet
              förhindra att kalla krigets järnridå sänktes vid Torne älv och
              att Helsingfors gick samma hemska öde till mötes som de stolta,
              vackra huvudstäderna i Baltikum, Tallinn, Riga och Vilnius. Freden
              nordbor emellan är säkert en viktig förklaring till att Norden
              i dag är ett av världens mest välmående och framgångsrika områden
              i hela världen.
            </seg>
            <seg n="71c2f9fd">
              En annan aspekt värd att lyfta fram är de konstitutionella processerna
              med Norge som i år firar 200 år av Eidsvolldeklarationen. Den
              5 juni, som är Danmarks grundlagsdag, har precis passerats. Land
              ska med lag byggas. Fred och en tydlig konstitutionell grund är
              viktiga för Norden.
            </seg>
            <seg n="a629b1bd">
              Nordiska rådet har fått en ny rådsdirektör i Britt Bohlin efter
              hedersmannen Jan-Erik Enestam från Finland. Britt Bohlin har som
              tidigare socialdemokratisk gruppledare i den svenska riksdagen
              rikligt med erfarenheter av det parlamentariska arbetet. Hon har
              också tagit initiativ till ett reformarbete inom Nordiska rådet,
              och det tycker jag är bra och välkommet.
            </seg>
            <seg n="5c807488">
              Som ett led i de nödvändiga förändringarna pågår nu en översyn
              av budgetarbetet. Detta är också ett av de viktigaste styrverktygen.
              Som vanligt i politiska sammanhang är det enkelt att starta projekt
              men svårare att avsluta dessa projekt. Med en förbättrad och skärpt
              budgetordning ska det bli lättare att utvärdera projekt och se
              om mål och syften verkligen uppfyllts.
            </seg>
            <seg n="a65e0d60">
              Det Gränshinderforum som tidigare fanns har nu ombildats till
              Gränshinderrådet, med fortsatt en representant för varje land
              men nu med en starkare koppling direkt till respektive regering.
              Det är bra, för därmed finns det också en tydligare koppling till
              myndigheterna. Mycket av det som uppfattas som gränshinder handlar
              ju om hur olika myndigheter tolkar regler och bestämmelser. Samtidigt
              förtjänar det att framhållas att ett framgångsrikt arbete med
              att hyvla bort gränshinder, upplevda eller faktiska, i mångt och
              mycket är det som kommer att ligga till grund för hur relevant
              det nordiska samarbetet bedöms vara av medborgarna. Det handlar
              om nordisk nytta.
            </seg>
            <seg n="8b3b9f7e">
              Herr talman! Vi har en fantastisk kammare. Ibland brukar jag
              kalla den underbara skapelsen bakom talmannen för 101 nyanser
              av grått. Och så är vår riksdag också; det menat som någonting
              positivt. Vill man ha det eldfängt blir det parlament där smockor
              utdelas och folk kastar skor på varandra.
            </seg>
            <seg n="73370be2">
              Norden är i mångt och mycket just 101 nyanser av grått. Vi lappar
              och lagar. Vi försöker göra det lite bättre. Vi är pragmatiska.
              Det erkänns: Inte alltid avvikande och spännande men, vill jag
              hävda, ärliga och välmenande. Politiker från många partier vill
              göra det bättre och enklare. Just därför är ett av de prioriterade
              områdena arbetet med att försöka ta bort gränshinder. Det handlar
              också om den nordiska välfärdsmodellen och kampen mot arbetslösheten.
            </seg>
            <seg n="b29e3496">
              Herr talman! När jag i olika sammanhang den senaste tiden berättat
              att Socialdemokraterna i Sverige lagt ned tid och pengar på att
              varumärkesskydda begreppet den nordiska modellen har en återkommande
              kommentar lytt: Du skämtar?
            </seg>
            <seg n="38ef6ab9">
              Men det är på riktigt. Under en tid har dokument och argument
              växlats mellan Socialdemokraterna och Patent- och registreringsverket
              här i Sverige, och för en tid sedan kunde man från socialdemokratiskt
              håll med viss stolthet proklamera att uttrycket nu kontrolleras.
            </seg>
            <seg n="ed3f2a35">
              Jag tycker att det är fel och dessutom en smula grumligt. För
              mig är det självklart att vem som helst kan komma hit till Norden
              och med sina insatser, sitt jobb och sina erfarenheter bli medborgare
              i ett av våra länder och därmed en nordbo. På samma sätt kan vilket
              parti som helst som önskar bidra till vårt gemensamma välfärdssamhälle,
              till den politiska kulturen, sägas vara en företrädare för den
              nordiska modellen. Något patentstöd borde inte behövas!
            </seg>
            <seg n="66438066">
              Jämfört med att med meningsmotståndare ha ett fritt och frejdigt
              politiskt utbyte om själva innehållet framstår varumärkesskyddet
              som grinigt. Den nordiska modellen är ju något som vuxit fram
              genom många decennier och som formats av politiska krafter och
              regeringar med olika ideologiska förtecken.
            </seg>
            <seg n="5246b572">
              Herr talman! Avslutningsvis har jag två mycket personliga reflexioner.
            </seg>
            <seg n="937c937d">
              Politik handlar om att bryta idéer och uppfattningar med och
              mot varandra. Men det är också fråga om personliga möten. Inte
              minst i nordiska sammanhang har vi möjlighet att lära av varandra.
              Vi kan bli mycket bättre på att jämföra och ta lärdom. I min politiska
              gruppering i Nordiska rådet har jag lärt mig mycket av regeringspartiet
              Høyre i Norge, som står oss moderater oerhört nära, och det finländska
              Samlingspartiet.
            </seg>
            <seg n="111546a4">
              Men det handlar även om möten över parti- och blockgränser. För
              en tid sedan undrade en ledande vänsterpartist om jag inte hade
              interna problem i mitt parti då jag hade så bra kontakter med
              V-företrädare som Marianne Berg, Lasse Ohly och Siv Holma. Inte
              alls – jag är rätt säker på min egen identitet, löd mitt svar.
            </seg>
            <seg n="efba715c">
              En som jag särskilt vill tacka men som dess värre inte finns
              i kammaren i dag är just Marianne Berg, vänsterpartist från Malmö.
              Via arbetet i Nordiska rådet har vi upptäckt varandra och politiskt
              haft såväl likartade som ganska åtskilda åsikter. Men vi har samarbetat.
              För det vill jag rikta ett varmt tack till Marianne Berg, som
              nu är på väg att avsluta sin tjänstgöring i Sveriges riksdag,
              för så har det inte alltid varit.
            </seg>
            <seg n="ffbe6036">
              Under en tid var vi båda aktiva i Region Skåne. I en stund av
              förtrolighet har Marianne Berg berättat att hon och andra vänsterpartister
              tyckte ganska illa om mig. Du är en stropp! har hon sagt. Hur
              ska det gå att arbeta tillsammans i Nordiska rådet? tänkte hon
              när vi båda hade valts in i den svenska delegationen. Jo tack,
              herr talman, det har gått riktigt bra!
            </seg>
            <seg n="8a7d33bc">
              Ett stort tack även till de många andra som i och med utgången
              av denna mandatperiod slutar! Jag har inte möjlighet att nämna
              alla men vill ändå tacka delegationsledaren Karin Åström, tidigare
              vice delegationsledaren Cristina Husmark Pehrsson, Billy Gustafsson
              från S, Stefan Caplan från M och Åsa Torstensson från C.
            </seg>
            <seg n="459801c6">
              Herr talman! Jag avslutar med den andra personliga reflexionen.
              Enligt opinionsmätningar är ju läget för min allians si så där
              för närvarande, och enligt Europaparlamentsvalet växer nu Feministiskt
              initiativ, Vänsterpartiet och Miljöpartiet. Vänstern rycker fram!
              Då är det viktigt med andras erfarenheter.
            </seg>
            <seg n="e1a866dc">
              Utan jämförelser i övrigt drar jag mig till minnes historien
              om general Ehrnrooth, som kämpade för Finlands frihet. Han stod
              på en höjd, fixerade sin kikare och spejade mot Röda armén. Likt
              dagens opinionsmätningar sprang fiendesoldater fram från norr
              och söder; de sprang fram från öster och väster. Generalen sänkte
              sin kikare och konstaterade bistert: Bra, den här gången kommer
              Röda armén inte undan!
            </seg>
            <seg n="a7613047">
              Den frimodigheten på nordisk grund vill jag bära med mig in i
              det fortsatta valåret 2014.
            </seg>
          </u>
          <note type="speaker" n="eef0b7ad">
            Anf. 50 KARIN ÅSTRÖM (S) replik:
          </note>
          <u who="karin_astrom_47f05c_w" xml:id="i-35161ed3b61ebe5d-0" n="c769450a">
            <seg n="bea29e6a">
              Herr talman! Det är alltid trevligt att höra Hans Wallmarks frejdiga
              debatter och tal. Men jag skulle ändå vilja ställa en fråga.
            </seg>
            <seg n="b2b30e27">
              Jag tyckte mycket om det där med att lappa och laga, för det
              är exakt vad som behöver göras när det gäller de norska pensionärerna.
              Som vi alla vet drabbades de av efterkrav på obetald skatt när
              de flyttade från Norge till Sverige. Det sägs att de är tio stycken;
              vi råkar veta att de är betydligt fler än tio stycken. De drabbades
              av kravet på skatt beroende på att de hade fått felaktig information
              under flera år av det svenska Skatteverket.
            </seg>
            <seg n="b9584c79">
              Wallmark vet också att vi har haft uppe frågan flera gånger.
              Den var ganska stor under Nordiska rådets session i Oslo, där
              pensionärerna dessutom var på plats och demonstrerade mot det
              här.
            </seg>
            <seg n="ae4b762a">
              Vi har fått brev och mejl från många. Jag har ett brev här från
              en kvinna som beskriver hur hennes och hennes mans situation har
              förändrats och hur svårt det är sedan de flyttade till Sverige.
              De sålde huset, betalade lånen och köpte ett hus i Sverige för
              pengarna. Vi flyttade till Sverige efter att i ungefär ett helt
              år ha ringt till Skatteverket i Sverige men också till Skatteetaten
              i Norge för att reda ut vad det är som gäller. Under alla dessa
              samtal fick de beskedet att de inte behöver betala skatt i Sverige,
              utan den betalas i Norge. Nu har de stora skatteskulder. De har
              det väldigt besvärligt och svårt.
            </seg>
            <seg n="b5e18537">
              De sitter fast i en rävsax, dessa pensionärer som är många men
              ändå få i relation till en stor budget. Jag vill fråga hur Wallmark
              egentligen ställer sig till den här besvärliga frågan.
            </seg>
          </u>
          <note type="speaker" n="c54fedd1">
            Anf. 51 HANS WALLMARK (M) replik:
          </note>
          <u who="hans_wallmark_ed973d_w" xml:id="i-fb5d835eb87133ac-1" n="d23d9f64">
            <seg n="1649d85f">
              Herr talman! Det är onekligen ett ärende som har följt oss under
              något år nu. Precis som Karin Åström säger är det besvärligt,
              och det är hjärtskärande att ta del av de berättelser som enskilda
              personer för fram.
            </seg>
            <seg n="fd34cfff">
              Samtidigt uppges detta bygga på felaktig eller inkorrekt information
              som man har fått från myndigheterna. Jag tillhör dem som tycker
              att myndigheter är serviceorgan för medborgarna och att det därför
              är viktigt att de ska kunna lita på den informationen. Dock är
              det inte vi som politiker som kan slita den typen av tvister.
            </seg>
            <seg n="542a33ff">
              Precis som Karin Åström hänvisade till fördes det ett samtal
              vid sessionen som vi höll i Oslo för ungefär ett halvår sedan.
              Då gjorde jag lite efterforskningar och undersökte exakt hur mycket
              den tidigare norska socialdemokratiska regeringen hade försökt
              ta kontakt direkt från finansdepartement till finansdepartement.
              Den information jag fick var att man inte hade gjort någon formell
              uppvaktning eller propå från det norska finansdepartementets sida.
              Jag tycker nog att det hade varit en klok ordning. Det här är
              ju i många fall norska medborgare. Man borde från det berörda
              departementets sida, i det här fallet finansdepartementet, ta
              kontakt med det berörda departementet i Sverige, nämligen det
              svenska Finansdepartementet. Då kan man kanske prata ihop sig.
            </seg>
            <seg n="2d9bb6b2">
              Jag tror att det är viktigt att man ser alla de enskilda personerna,
              men det är också viktigt att man hittar en ordnad process för
              att hantera det här.
            </seg>
          </u>
          <note type="speaker" n="aef5d150">
            Anf. 52 KARIN ÅSTRÖM (S) replik:
          </note>
          <u who="karin_astrom_47f05c_w" xml:id="i-35161ed3b61ebe5d-1" n="c769450a">
            <seg n="ffbe5449">
              Herr talman! Ja, vi ska lappa och laga. Det var så Wallmark sade,
              och jag delar den uppfattningen helt och hållet. Det behöver vi
              göra.
            </seg>
            <seg n="ddb57813">
              Det är självklart att man kan fundera över den norska sidan och
              finansdepartementet där. Men situationen har ju uppstått i Sverige,
              så den svenska regeringen har trots allt ett förstahandsansvar.
              De pensionärer som finns här bor faktiskt i Sverige. De vet inte
              hur de ska göra – om de ska gå från hus och hem. Det är ju inga
              rikemanspensionärer, om jag får uttrycka det så. Det är vanliga
              pensionärer, en del av dem med väldigt låga folkpensioner. Det
              är klart att det är en oerhört besvärlig situation.
            </seg>
            <seg n="d8f5b65e">
              På den nordiska sessionen i Oslo antog vi i Nordiska rådet rekommendationen
              att vi ska driva på för att en revision av nuvarande regelverk
              ska göras. Vi tycker inte att det är till fyllest att man har
              den typ av gränshinder som vi pratar om. Det måste vara möjligt
              att flytta utan att hamna i den här situationen.
            </seg>
            <seg n="d45da344">
              Om den delen har finansministern uppvaktats vid flera tillfällen.
              Han har sagt att det inte finns någon anledning att göra någon
              ytterligare översyn av regelverket. Det här skulle jag återigen
              vilja fråga Wallmark om. Det kanske är en besvärande fråga, men
              jag tycker att det finns skäl att reda ut det. Var står ni egentligen?
              Ska man följa Nordiska rådets rekommendation och ta det här på
              allvar och se över regelverket? Går det att göra någonting för
              att minimera risken att gränsdragningsproblematik uppstår i den
              här typen av fall, eller ska vi följa finansministerns råd att
              inte göra någon översyn?
            </seg>
          </u>
          <note type="speaker" n="5ce0ed79">
            Anf. 53 HANS WALLMARK (M) replik:
          </note>
          <u who="hans_wallmark_ed973d_w" xml:id="i-fb5d835eb87133ac-2" n="d23d9f64">
            <seg n="7ed5e5aa">
              Herr talman! Jag talade i mitt anförande om att lappa och laga.
              Jag betonade också pragmatismen som en del i den nordiska modellen.
              Då tror jag att det är viktigt att hålla tungan rätt i mun, det
              vill säga inte använda talarstolen vare sig i Sveriges riksdag
              eller vid Nordiska rådets session i Stortinget i Oslo till att
              utge sig för att kunna hålla mer än vad man kan hålla.
            </seg>
            <seg n="d61e3362">
              Vi som parlamentariker kan inte ytterst vara de som avgör den
              här tvisten. Därför tycker jag att det är viktigt och klokt att
              använda en ordnad process. Det hade varit klokt om den tidigare
              socialdemokratiska regeringen, redan när man upptäckte det här
              problemet i Norge, och nu den høyre- och fremskrittsregering som
              sitter i Oslo hade tagit den typen av kontakter direkt med svenska
              Finansdepartementet för att höra hur man kan lösa detta.
            </seg>
            <seg n="56d6b20d">
              Återigen: Det är viktigt att vi tar våra talarstolar på stort
              allvar, och det är viktigt att vi lyfter fram frågor. Det brev
              som Karin Åström har läst upp och som också jag fått mig tillställt
              berör mig mycket. Samtidigt kan jag inte utge mig för att kunna
              lösa saker och ting som jag inte kan lösa. Det tror jag är en
              klok pedagogik som också Karin Åström och Socialdemokraterna skulle
              kunna använda.
            </seg>
            <seg n="1dd502ae">
              Det är samma sak när det gäller skatteavtal. Jag är den som tycker
              att man mycket väl kan se över skatteavtal. Det finns ett skatteavtal
              mellan Sverige och Danmark, som knöts under Bosse Ringholms tid
              som finansminister i en socialdemokratisk regering, som vi klagar
              väldigt mycket på från sydsvensk sida.
            </seg>
            <seg n="94d1cadc">
              Nog tycker jag att det finns skatteavtal som man kan se över.
              Men som vanligt när det är två länder som har att göra med varandra
              måste man vara två för den tangon, det vill säga att de båda länderna
              måste vara överens om att de vill göra den här typen av justeringar.
              Det gäller både det mycket tragiska som har skett med ett antal
              pensionärer från Norge som bosatt sig på den svenska sidan och
              det från skånsk sida ofördelaktiga skatteavtalet mellan Sverige
              och Danmark.
            </seg>
          </u>
          <note type="speaker" n="00ffe25b">
            Anf. 54 JAN LINDHOLM (MP):
          </note>
          <note n="8afa6c31">
            Herr talman! Utrikesutskottets betänkande Norden behandlar regeringens
            skrivelse om nordiskt samarbete under 2013 och Nordiska rådets
            svenska delegations berättelse om sin verksamhet under samma år
            samt ett antal motioner.
          </note>
          <u who="jan_lindholm_5dfec4_w" xml:id="i-2d8b1aa059f0b13d-0" n="72cf7b41">
            <seg n="58b58640">
              Jag vill, herr talman, börja med att påstå att de nordiska länderna
              har stor nytta av sitt täta samarbete. Vi lär av varandra, vi
              tar intryck och utvecklas. Till viss del kompletterar länderna
              även varandra, Norge med fiske, olja och vattenkraft, Island med
              fiske, Danmark med jordbruk och vindkraft, Finland med skog och
              mineraler och Sverige med vattenkraft, mineraler och skog.
            </seg>
            <seg n="78046840">
              Även om vi tävlar mot varandra i många idrottsgrenar kan man
              roa sig med att tänka tanken ett nordiskt friidrottslag och en
              nordisk trupp till både vinter-OS och sommar-OS. Hur spännande
              skulle inte det vara? Tanken kanske inte är tillåten, men skulle
              vi kanske vinna guld i Brasilien om vi hade ställt upp med ett
              nordiskt fotbollslag? Det kanske inte är tillåtet att tänka på
              det viset, för visst finns det också många fördelar med olikheterna
              mellan de nordiska länderna. Olikheter som utmanar är viktiga
              för att sporra oss att hela tiden bli bättre. Tävling under vänskapliga
              former, som Finnkampen, är nog en bra form för utveckling.
            </seg>
            <seg n="8ea8af67">
              Det är ju bara tre av våra nordiska länder som valt att ingå
              i EU – Norge och Island står utanför – men trots det klarar vi
              att upprätthålla vår inre nordiska samverkan. Det är ett tecken
              på att det nordiska samarbetet har en stark folklig förankring.
            </seg>
            <seg n="2ef72c78">
              Finland bygger mer kärnkraft, Sverige ska avveckla sin kärnkraft
              och de övriga länderna i Norden har klokt nog avstått från den
              osäkra och farliga tekniken. Finland har bredare spår på sin järnväg
              än vi andra, vi har olika regler för bostadsbyggande, och en behandlingsform
              inom sjukvården som används i ett land är inte tillåten i ett
              annat. Ja, inte ens trafikskyltarna är enhetliga. Ändå kommer
              vi överens ganska bra.
            </seg>
            <seg n="7f2df924">
              Att de självstyrande områdena Grönland, Färöarna och Åland strävar
              efter ständigt ökad självständighet är egentligen en inre angelägenhet
              för Danmark och Finland, men det sätter trots allt en del avtryck
              i det nordiska samarbetet.
            </seg>
            <seg n="69328f2e">
              Herr talman! Norden möts inte enbart i Nordiska rådet och genom
              Nordiska ministerrådets samarbete. Den stora nordiska kontaktytan
              utgörs av möten mellan våra medborgare. Där utgör folkrörelserna,
              företagen, skolorna, bildningsförbunden, turismen och inte minst
              alla kulturaktiviteter viktiga delar. För sådana möten spelar
              författare, musiker, konstnärer, skådespelare, filmare och inte
              minst alla aktörer i de nya medierna – bloggare, twittrare, poddare
              med flera – en väldigt stor roll.
            </seg>
            <seg n="23c1c7ba">
              Även om de nordiska länderna gemensamt finansierar stöd om flera
              hundra miljoner årligen för olika kulturaktiviteter är jag övertygad
              om att ökade satsningar på kulturområdet är det som på sikt ger
              mest tillbaka för utvecklingen av Norden som helhet. Ett exempel
              är att många numera efterfrågar enklare lösningar för att kunna
              följa alla de nordiska ländernas tv-kanaler i alla våra grannländer.
            </seg>
            <seg n="e7d7e025">
              Herr talman! Det är 62 år sedan Nordiska rådet bildades. Därmed
              utgör det nordiska samarbetet det äldsta mellanparlamentariska
              samarbetet i världen – tror jag i alla fall – och det ska vi naturligtvis
              vara rädda om.
            </seg>
            <seg n="0fe34c4b">
              Vad kan jag då säga mer specifikt om utskottets betänkande över
              rapporterna för verksamhetsåret 2013?
            </seg>
            <seg n="32b993c7">
              Självklart har valen i Island och i Norge med nya regeringar
              liksom valet i Danmark påverkat det nordiska samarbetet. Men i
              utskottets betänkande hittar jag inga kommentarer med anledning
              av dessa ganska stora förändringar, och det tycker jag är lite
              märkligt.
            </seg>
            <seg n="acbe2314">
              Utskottets betänkande är väldigt kortfattat, med tanke på vikten
              av det nordiska samarbetet, och det kan inge en del oro. Är det
              så att vi har en regering som inte lägger någon större vikt vid
              det nordiska samarbetet? Det finns nämligen många intressanta
              frågor i Nordiska rådets svenska delegations berättelse för verksamhetsåret
              2013 som Alliansen skulle ha kunnat kommentera i sitt betänkande.
            </seg>
            <seg n="dd2b05ed">
              Likaså anser jag att det hade varit rätt intressant om majoriteten
              hade valt att lyfta fram något från regeringens egen skrivelse
              om det nordiska samarbetet i betänkandet. På tio korta rader gör
              man en snabb sammanfattning av innehållet i regeringens egen skrivelse
              och i Nordiska rådets verksamhetsberättelse, totalt tio sidor,
              utan att på något som helst sätt kommentera innehållet. Betänkandet
              får därför karaktären av ett rent motionsbetänkande, vilket jag
              tycker är beklagligt.
            </seg>
            <seg n="50b7ba8c">
              Några tankar från regeringssidan om det nordiska samarbetets
              framtid, om svårigheter, brister, möjligheter och liknande, hade
              kunnat göra läsningen av betänkandet lite intressantare och den
              här debatten mer innehållsrik.
            </seg>
            <seg n="229790a5">
              Vi som är valda ledamöter i Nordiska rådet har ett särskilt ansvar
              för att det nordiska perspektivet ska fördjupas i våra respektive
              parlament. Ett sätt att göra det är att lyfta fram frågeställningar
              där det nordiska samarbetet kan spela en tydlig roll.
            </seg>
            <seg n="9e66e13f">
              De stora ödesfrågorna för mänsklighetens framtid, de frågor där
              enskilda länder inte ensamma kan rädda världen, oavsett om de
              är stora eller små, lämpar sig bra för samverkan. Man kan till
              och med hävda att den typen av frågor inte kan lösas på något
              annat sätt än genom samverkan. Men Alliansen tycks inte inse att
              det perspektivet har relevans i det nordiska sammanhanget.
            </seg>
            <seg n="043dc521">
              Jag tänker på frågor som den växande ansamlingen av cancerogena,
              hormonstörande och i det närmaste onedbrytbara persistenta kemikalier
              i våra hav, sjöar och vattendrag. Jag tänker på klimatfrågan men
              även på det ständiga våldet som finns överallt på vår planet.
              Jag tänker på den alltmer påtagliga resursbristen, problemen med
              dricksvattenförsörjningen på allt fler platser på jorden, tillväxtekonomins
              uppenbart allt större svårigheter att hitta lösningar på alla
              problem och globaliseringens baksidor med allt större klyftor
              mellan de rikaste på planeten och flertalet invånare på samma
              planet.
            </seg>
            <seg n="a3a63927">
              Här utgör mellanstatligt samarbete en förutsättning, och Norden
              har en unik erfarenhet som regeringen väljer att inte nämna i
              betänkandet. Det ser jag som en brist.
            </seg>
            <seg n="98448218">
              De baltiska ländernas parlamentariska samverkan, Beneluxländernas
              parlamentariska församling och de brittiska öarnas parlamentariska
              församling har alla visat stort intresse för våra erfarenheter
              i Norden.
            </seg>
            <seg n="0bb48594">
              Är det så att regeringen prioriterar EU som arenan för det internationella
              samarbetet och medvetet trappar ner betydelsen av det nordiska?
              I så fall beklagar jag verkligen det i mina ögon ogenomtänkta
              strategiska valet. Tvärtom borde vårt deltagande i EU öka intresset
              för ett fördjupat nordiskt samarbete. Så skulle vi nämligen kunna
              få mer inflytande i EU.
            </seg>
            <seg n="8d3f2481">
              Det talas ibland om behovet av ett samordnat nordiskt agerande
              i EU, men det är inte ofta det synliggörs – om det finns exempel
              på sådant. Jag tycker att utrikesutskottets betänkande om Norden
              i så fall skulle vara rätt plats att redovisa sådana initiativ
              på.
            </seg>
            <seg n="e2eabc6c">
              Låt mig rikta kammarens uppmärksamhet på frågan om utvinning
              av naturresurser i Norra ishavet. Det är en fråga som dryftats
              i Nordiska rådet under många år och ur en del olika perspektiv.
            </seg>
            <seg n="c2053c82">
              Trots att det inte längre råder någon osäkerhet om att vi inte
              kan bränna upp all den olja vi redan har väl dokumenterad kännedom
              om ifall vi vill klara ett globalt tvågradersmål lägger företag
              och nationer ned stora resurser på att hitta och prospektera för
              nya oljefyndigheter. Det kan liknas vid ett chicken race med hela
              vår planet och allas våra liv som insats. Det gäller att pumpa
              så mycket som möjligt till dess att vår gemensamma livlina är
              så skör att en enda droppe till får allt att rasa samman.
            </seg>
            <seg n="c6bd3e04">
              Är det intelligens, klokskap, kunskap eller visdom som ligger
              bakom ett sådant agerande? Nej, herr talman, knappast. Det är
              inget annat än ren girighet och förblindad kortsiktighet.
            </seg>
            <seg n="2cacfd46">
              I Nordiska rådet har vi talat om behovet av en förbättrad kapacitet
              för sjöräddning i ishaven i takt med att isarna drar sig tillbaka
              och turismen ökar. Vi har talat om fördelarna med en öppen nordostpassage
              för varutransporter mellan Asien och Europa och om det behov av
              nödhamnar och sjöräddningsstyrkor som en sådan transportled kräver.
            </seg>
            <seg n="9f065183">
              Men varje gång Miljöpartiet lyfter upp frågan om behovet av en
              global överenskommelse om att stoppa all exploatering av naturresurser,
              åtminstone av olja och gas i haven norr om 75:e breddgraden, byter
              man ämne. Den heliga rätten till jordskorpans alla rikedomar får
              inte ifrågasättas.
            </seg>
            <seg n="952d27f5">
              Men vilken nytta har vi av att veta det vi i dag antar om olje-
              och gasförekomster under ishavens bottnar om vi vet att vi ändå
              aldrig kommer att kunna ta upp dem? Ökar det inte bara risken
              att någon öppnar en kran som gör att jordens temperatur börjar
              skena okontrollerat?
            </seg>
            <seg n="e8605b4f">
              Det stora oljeutsläppet i varma vatten i och med British Petroleums
              stora olycka i Mexikanska golfen fick förödande konsekvenser på
              ekosystemen i området trots att den biologiska nedbrytningen i
              varma vatten var ganska effektiv och trots att det fanns många
              människor i området som kunde hjälpa till med saneringen.
            </seg>
            <seg n="bdab45b4">
              En liknande olycka i Norra ishavet skulle få mångdubbelt större
              konsekvenser. I så kalla vatten går nedbrytningen oerhört långsamt,
              och möjligheterna för människor att sanera är liten. Det bor inga
              människor i området, och att sanera från båtar i vatten fyllda
              av isberg och andra faror är i det närmaste en omöjlighet.
            </seg>
            <seg n="a31fbe4f">
              Herr talman! Varför tar mänskligheten oöverblickbara risker enbart
              för att öka sin förmåga att förstöra förutsättningarna för ett
              gott liv på planeten? Ni kanske tycker att det kan betraktas som
              en intressant existentiell fråga, men det är i dag en i högsta
              grad konkret och praktisk fråga. Frågan om exploatering av olja
              och gas i arktiska miljöer är minst lika relevant som frågan om
              kärnvapnens framtid.
            </seg>
            <seg n="8f6eb9d4">
              Miljö- och naturresursutskottet i Nordiska rådet har genom åren
              tassat i utkanterna av alla de utmaningar, risker och problem
              som möjligheterna med utebliven isläggning i Arktis innebär. Men
              frågan tycks ha svårt att avancera på den politiska agendan.
            </seg>
            <seg n="93a42396">
              Här tycker jag att utrikesutskottet skulle ha kunnat signalera
              en klar och tydlig svensk position: Ingen olje- och gasexploatering
              i haven norr om 75:e breddgraden. En stark nordisk position i
              den frågan skulle få stöd i EU eftersom inga andra länder i EU
              har intressen så långt norrut. Det är vi som måste klargöra denna
              position. Kunde vi få Norden med oss bakom detta skulle det vara
              en mycket viktig pusselbit i klimatförhandlingarna i Paris nästa
              år.
            </seg>
            <seg n="3a862467">
              Frågan om exploatering i ishaven tas upp i ett motionsyrkande
              i betänkandet, men utskottet väljer att lägga det i en bilaga
              för yrkanden som behandlas förenklat. Så kan man naturligtvis
              göra om man inte vill att det politiska arbetet ska spela någon
              roll. När frågeställningar som verkligen har betydelse och som
              påverkar vår möjlighet att överleva på planeten kommer upp på
              den politiska agendan väljer tyvärr de flesta att titta bort,
              att blunda eller att låtsas att det finns viktigare saker att
              göra.
            </seg>
            <seg n="9ee1b8d5">
              Det här, herr talman, är inte en engångshändelse. Det hör till
              rutinen i politiken att man inte vågar ta tag i stora och viktiga
              frågor. Det är inte konstigt att många har svårt att förstå varför
              de ska rösta.
            </seg>
            <seg n="5c2b446e">
              Några i kammaren kanske tycker att jag uttrycker mig för kategoriskt
              och för negativt om utrikesutskottets betänkande, men enligt forskningen
              börjar tiden rinna ut. Om de beslut som länderna tar om målsättningar
              för klimatpolitiken inte bara ska bli vällovliga förhoppningar
              måste konkreta åtgärder snart vidtas. I det perspektivet är det
              pinsamt att vi fortsätter att springa i fel riktning.
            </seg>
            <seg n="6df0d27c">
              Finns det, herr talman, något lämpligare tillfälle att lyfta
              fram frågor som bara kan lösas genom ökat samarbete än en debatt
              om samarbetet i Norden? Jag tror inte det. Det är nu vi måste
              växla spår. Det handlar om nya spår i utrikespolitiken och i den
              ekonomiska politiken, inte bara i energipolitiken som många tycks
              tro. Det är därför Norden är en sådan viktig plattform för förändringsarbetet.
            </seg>
          </u>
          <note type="speaker" n="b5c4c0ef">
            Anf. 55 HANS WALLMARK (M) replik:
          </note>
          <u who="hans_wallmark_ed973d_w" xml:id="i-fb5d835eb87133ac-3" n="d23d9f64">
            <seg n="6bdc49f7">
              Herr talman! Det såg ut som en tanke när Jan Lindholm sade att
              tiden håller på att rinna ut. Om tre månader är det allmänna val
              till riksdagen. Jag följer med lite grann i medierna, läser tidningen
              och tittar på tv, och har fått intrycket att Socialdemokraterna
              och Miljöpartiet vill bilda regering. Det är lite oklart var Vänsterpartiet
              finns i detta.
            </seg>
            <seg n="7b976bb7">
              Låt mig ställa fyra konkreta frågor med anledning av Jan Lindholms
              anförande. I betänkandet lyfter vi fram att ett område där Norden
              samarbetar alltmer är energiområdet. Jan Lindholm berörde att
              Miljöpartiet vill se en avveckling av kärnkraften i Sverige. Det
              får rätt allvarliga konsekvenser för både svensk industri och
              den nordisk-baltiska energiförsörjningen.
            </seg>
            <seg n="7ca08465">
              Hur många reaktorer vill Jan Lindholm att en socialdemokratisk-miljöpartistisk
              regering, om den kommer till stånd, ska avveckla under nästa mandatperiod?
            </seg>
            <seg n="46ea1f68">
              Ett annat område som det också sker mycket samverkan på är försvars-
              och säkerhetsområdet. Andra länder anser att Sverige har ett ansvar
              som en stor Östersjönation att finnas i, under och ovanpå vatten.
              Därför har Försvarsberedningen i bred enighet sagt att man kan
              tänka sig att gå från 60 till 70 JAS Gripen-plan version E och
              från fyra till fem ubåtar.
            </seg>
            <seg n="8e7dfda6">
              Om det blir en socialdemokratisk- miljöpartistisk regering, hur
              många ubåtar och JAS Gripen-plan version E vill Jan Lindholm se
              runt Östersjön?
            </seg>
            <seg n="efd0a97b">
              Det nämndes att två av fem nordiska länder inte är med i EU.
              Det framgick dock inte om Jan Lindholm och en socialdemokratisk-miljöpartistisk
              regering tycker att det är bra eller dåligt att dessa två länder
              inte är med i EU.
            </seg>
            <seg n="977173ec">
              Avslutningsvis: Vi talar mycket om den nordiska välfärdsmodellen.
              Den förutsätter tillväxt. Om det blir en socialdemokratisk-miljöpartistisk
              regering, kommer den att vara för tillväxt eller tycka att tillväxt
              är något problematiskt?
            </seg>
          </u>
          <note type="speaker" n="fcf8aaab">
            Anf. 56 JAN LINDHOLM (MP) replik:
          </note>
          <u who="jan_lindholm_5dfec4_w" xml:id="i-61cb93357a2715e8-0" n="72cf7b41">
            <seg n="8e25d073">
              Herr talman! Det var fyra frågor. När det gäller kärnkraften
              vill vi avveckla så många som möjligt utan att det drabbar svenskt
              näringsliv. Det har varit vår linje ända från början, fast ni
              inte har förstått det. Vi skulle aldrig stänga en reaktor om det
              drabbar elförsörjningen.
            </seg>
            <seg n="cb1b5674">
              Men det kanske går att stänga igen tre eller fyra under en mandatperiod.
              Det handlar om att vi ska ersätta elförbrukningen och rationalisera
              och effektivisera den elanvändning vi har. Det beror alltså på
              hur mycket vi är beredda att satsa på att göra omställningen.
              Det kan man inte säga, utan vi har hela tiden haft linjen att
              vi ska avveckla kärnkraften i den takt vi kan göra det utan att
              få problem med elförsörjningen.
            </seg>
            <seg n="26176a3b">
              I dag har vi ungefär 20 terawattimmar i elöverskott, vilket gör
              att vi skulle kunna stänga en reaktor utan problem. Jag är inte
              så inne på försvarsfrågan, men jag kan säga att jag är pacifist.
              Jag skulle helst se att vi inte hade några JAS-plan alls. Ubåtar
              har jag egentligen ingen uppfattning om.
            </seg>
            <seg n="8b14ddcb">
              Jag anser inte att vi kan försvara oss med hjälp av sådana tekniska
              saker, utan vi kan försvara oss genom att hålla den internationella
              diplomatin på en hög nivå. Det är så vi kan arbeta för att få
              fred i världen.
            </seg>
            <seg n="503edb6c">
              Jag har ingen uppfattning om huruvida Island eller Norge ska
              vara medlemmar i EU. Det tycker jag är en sak som dessa länder
              ska hantera själva.
            </seg>
            <seg n="9d567e81">
              Tillväxt är naturligtvis den intressanta frågan. Vi ser att allt
              fler forskare runt om i världen ifrågasätter tillväxtmodellen
              som lösning. Jag nämnde att det är alltmer uppenbart att tillväxtmetoden
              inte förmår hantera de problem vi har i samhället. Det är bara
              att konstatera att fler och fler börjar inse detta. Så ser läget
              ut.
            </seg>
          </u>
          <note type="speaker" n="39eb1d5e">
            Anf. 57 HANS WALLMARK (M) replik:
          </note>
          <u who="hans_wallmark_ed973d_w" xml:id="i-fb5d835eb87133ac-4" n="d23d9f64">
            <seg n="c010b9d3">
              Herr talman! Jag uppskattar Jan Lindholms ärlighet. Jag tycker
              att det är bra besked – inte för att jag delar dem, men de är
              tydliga. Den typen av tydlighet önskar jag att vi skulle kunna
              få höra mer av de kommande tre månaderna. Precis som Jan Lindholm
              sade i sitt anförande rinner tiden ut. Då är det viktigt att vi
              får denna typ av svar.
            </seg>
            <seg n="371b59da">
              Så många som möjligt utan att det drabbar svenskt näringsliv
              – i det ligger, tror jag, Jan Lindholms förhoppning att det i
              alla fall ska gå att ta någon reaktor. Jag tror att varje reaktor
              man tar kommer att drabba svenskt näringsliv och därmed också
              det energiberoende vi nu håller på att väva samman med hjälp av
              nät runt Norden och Baltikum, vilket jag i grunden tycker är bra.
            </seg>
            <seg n="20054dbb">
              Jan Lindholm konstaterade att han är pacifist och därmed inte
              tycker att vi ska ha några JAS Gripen-plan. Då är det nog rimligt
              att anta att han heller inte vill se några ubåtar. Jag antar att
              de också har något slags krigisk eller militär dimension eller
              försvarsdimension.
            </seg>
            <seg n="13844cb4">
              En av hörnstenarna i en regerings politik är vilken försvars-
              och säkerhetspolitik den ska driva. Om det är någonting jag känner,
              herr talman är det – precis som Karin Åström sade i sitt anförande
              som delegationens ordförande – att säkerhets-, försvars- och utrikesfrågor
              diskuteras alltmer i Norden. Att då basera en svensk försvars-,
              utrikes- och säkerhetspolitik med en nordisk dimension på att
              man inte ska ha något försvar känns inte riktigt tryggt och säkert.
              Om detta känns oroligt i Sveriges riksdag och kammare finns det
              skäl att tro att det kan vara än mer kännbart i andra parlament
              i vårt närområde.
            </seg>
            <seg n="2d493b0d">
              Avslutningsvis är tillväxt, precis som Jan Lindholm konstaterade,
              den stora och avgörande frågan. Jag är rätt övertygad om att den
              nordiska välfärdsmodell och det nordiska välfärdssamhälle som
              många av oss här i Sveriges riksdag omhuldar förutsätter ett Sverige
              i tillväxt, arbete och sysselsättning.
            </seg>
          </u>
          <note type="speaker" n="358f6e79">
            Anf. 58 JAN LINDHOLM (MP) replik:
          </note>
          <u who="jan_lindholm_5dfec4_w" xml:id="i-61cb93357a2715e8-1" n="72cf7b41">
            <seg n="b55b6211">
              Herr talman! Allt färre delar Hans Wallmarks inställning när
              det gäller tillväxt. Just tillväxtkritiken har tilltagit de senaste
              åren inom forskningen och i den ekonomiska debatten.
            </seg>
            <seg n="cef831a1">
              Vi ser att tillväxtmodellen inte klarar av att lösa de allt fler
              problem vi har i samhället, så jag tror att man ska vara lite
              mer öppen än vad Hans Wallmark är när det gäller att hitta nya
              sätt att ta tag i de stora problem vi har i samhället i dag. Då
              behöver vi revidera en del av den syn vi har på hur vi bygger
              resurser för att klara samhällsproblemen.
            </seg>
            <seg n="212e154d">
              Beträffande kärnkraften har vi faktiskt en överproduktion av
              el i dag. Vi har en stor potential för att energieffektivisera,
              och i Miljöpartiets budget jobbar vi med effektivisering och med
              att tillföra resurser för att kunna öka satsningen på de förnybara
              alternativa energislagen.
            </seg>
            <seg n="928f3ff7">
              I dag bygger man ny elproduktion väsentligt mycket snabbare genom
              alternativa investeringar. Om du behöver tio år på dig för att
              bygga en reaktor bygger du en elproduktion som är ungefär dubbelt
              så stor på tio år med dagens takt på vindkraftssidan. Även där
              är forskningen på vår sida, inte på din, Hans Wallmark. Kärnkraften
              är både alldeles för dyr – ingen har råd att köpa den elen längre
              – och tekniskt oerhört instabil.
            </seg>
            <seg n="e9cc6d5b">
              Om man nu tycker att instabilitet i vår omgivning innebär att
              man behöver bygga fler flygplan och ubåtar skulle jag vilja råda
              Hans Wallmark att avveckla kärnkraften i stället. Det är det stora
              hotet om vi skulle drabbas av ofred i det här landet.
            </seg>
            <seg n="3e7b8848">
              Vad som händer i vårt land om vi skulle tvingas att akut stänga
              våra kärnreaktorer på grund av ett militärt hot vill jag inte
              tänka på. Lägg satsningarna där i stället för på JAS-flygplan.
              Det har medborgarna mycket större nytta av.
            </seg>
          </u>
          <note type="speaker" n="f80d5ee4">
            Anf. 59 CHRISTER WINBÄCK (FP):
          </note>
          <u who="christer_winback_7b1d22_w" xml:id="i-e347c48d149d50fe-1" n="e88825e7">
            <seg n="3844ca6b">
              Herr talman! Om några veckor åker flera av oss här i kammaren
              till Almedalen för att delta i seminarier, för att lyssna eller
              sitta i paneler av olika slag.
            </seg>
            <seg n="8ef08952">
              En av seminarieanordnarna, Föreningen Norden, har sänt oss en
              inbjudan med titeln Nu är sommaren räddad . De seminarier som
              erbjuds handlar om skolans arbetsmiljö i en nordisk kontext, hälsosamarbete
              över gränserna, nordiskt samarbete – slutet för skatteparadis?
              hållbar gruvnäring, byggande etcetera.
            </seg>
            <seg n="70c920ba">
              Detta är ett axplock av det nordiska samarbete vi har deltagit
              i under mer än sex decennier. Förra året tog Mittengruppen, som
              är en av de grupperingar som finns i Nordiska rådet, fram en ny
              vision för att vägleda vårt arbete. Det är en vision för ett konkurrenskraftigt,
              välmående och tryggt Norden.
            </seg>
            <seg n="c00a61c0">
              I dag är de nordiska länderna och de självstyrande områdena kända
              runtom i världen som stabila demokratier som har det bästa resultatet
              när det gäller konkurrenskraft och befolkningens välfärd. Vi är
              mindre än de flesta, men vi har kunskap som väger mer.
            </seg>
            <seg n="8b6089ac">
              Mittengruppens vision för det nordiska samarbetet är att Norden
              ska bli en integrerad marknad utan gränshinder för personer, varor
              och tjänster samt att Norden ska bli en enad aktör och en kulturell
              stormakt i världspolitiken.
            </seg>
            <seg n="e04502c5">
              Det nordiska samarbetet är av stor vikt för de ingående länderna.
              Att samverka, knyta kontakter och utbyta information är en god
              nordisk tradition.
            </seg>
            <seg n="0e5ffd23">
              Det är glädjande att vi till stor del i riksdagen tycker att
              detta är värdefullt och delar mycket av det arbete som erfordras
              för att driva arbetet framåt. Det är också glädjande att det finns
              en stark folklig förankring för den nordiska gemenskapen.
            </seg>
            <seg n="cf22c399">
              Omkring 25 miljoner människor bor i Norden. Sedan urminnes tider
              har vi på olika sätt samarbetat – inte alltid fredligt, men vi
              har delat vår historia. Vi har haft unioner långt innan EU var
              påtänkt. Redan 1300-talets Kalmarunion fram till tiden för Gustav
              Vasa var en tydlig sådan. Det var en försvars- och handelsunion
              med unionsmöten med riksråd, motsvarande våra ministermöten.
            </seg>
            <seg n="64d37734">
              Det är glädjande att vi arbetar med de här frågorna på ett tydligt
              sätt. Vi fick kritik här för en stund sedan av Miljöpartiet som
              kritiserade Alliansen för ett tunt betänkande. Det är intressant
              att notera att Miljöpartiet inte har några reservationer, särskilda
              yttranden eller motioner i betänkandet – kanske någon, men minst
              av alla. Vad Miljöpartiet vill med det nordiska samarbetet kan
              man fundera över.
            </seg>
            <seg n="7fe3ac4e">
              I dag frodas grannsämjan och utbytet mellan våra länder mer än
              någonsin. Handeln är omfattande. Det är inte bara gränshandel
              i Strömstad, Charlottenberg, Haparanda och andra gränsstäder med
              stora köpcentrum. Även i den stora statistiken syns det tydligt
              att handeln mellan de nordiska länderna vida överstiger handeln
              mellan Sverige och många andra länder.
            </seg>
            <seg n="5f54bd1b">
              Men trots många goda föresatser och skrivna avtal är det inte
              alltid lätt att röra sig mellan de nordiska ländernas gränser.
              Det finns luckor i avtal och tillämpningen av lagar och regelverk
              som gör att människor ibland kan komma i kläm.
            </seg>
            <seg n="b94ba7b5">
              Om vi planerar att flytta, studera eller arbeta i ett nordiskt
              land är det angeläget att upptäcka och undanröja så många gränshinder
              som möjligt i Norden. Ju fler olika regler, desto krångligare
              blir det. Det är en sak vi arbetar mycket med.
            </seg>
            <seg n="7f6132f1">
              Det nordiska samarbetet är kopplat till förväntningar, förväntningar
              på att vi inom politiken ska underlätta och göra det så okomplicerat
              som det bara går att träffas, att utbyta kultur, att arbeta och
              bo på olika sidor av en gräns. Färre gränshinder är en förutsättning
              för att ytterligare kunna utöka detta. Att riva gränshinder kräver
              politisk vilja. Det har vi.
            </seg>
            <seg n="4a688cbb">
              Att ytterligare stärka samarbetet och med detta bli en allt starkare
              röst i resten av Europa är en nödvändighet för framtiden, både
              för att kunna föra fram vår gemensamma nordiska syn på angelägna
              frågor och för att möta konkurrensen från andra regionala bildningar
              som är på gång i olika delar av världen, inte minst inom EU.
            </seg>
            <seg n="4997bb99">
              Det nordiska samarbetet behövs. Det är vårt ansvar att se till
              att det blir starkt.
            </seg>
          </u>
          <note type="speaker" n="43de5db4">
            Anf. 60 ÅSA TORSTENSSON (C):
          </note>
          <u who="asa_torstensson_6692e5_w" xml:id="i-61f4a9440282dcc7-0" n="e167275b">
            <seg n="f04e14a8">
              Herr talman! Ett Nordenbetänkande är som brukligt ett betänkande
              som liksom glider stilla förbi, utan några högljudda ideologiska
              skiljelinjer, även om en och annan kanske försöker. Så ska det
              ju vara vid skrivelser och redogörelser. Men konsensusprincipens
              styrka är också ett dilemma och blir i medielogiken när det gäller
              Nordenfrågor ofta bemött med ointresse.
            </seg>
            <seg n="45a5fa1f">
              Under förra veckan firades Nordens 200 år av inbördes fred. Vid
              och runt Bohus fästning lyftes både historia och framtid. Det
              svenska presidentskapets vice president Hans Wallmark deltog i
              det medieseminarium där man samtalade om det nordiska samarbetets
              eviga dilemma, eftersom det saknas konflikter.
            </seg>
            <seg n="d94aecbf">
              Herr talman! Jag nämner detta eftersom avsaknaden av konflikter
              må vara ett dilemma för den som söker drama eller utövar makt
              just genom oroligheter, krig och rädsla. Men att samverka med
              sina grannar och lösa konflikter på ett pragmatiskt och demokratiskt
              sätt är i sig, efter 200 år av inbördes fred mellan de nordiska
              länderna, något mycket unikt och värt att uppmärksamma – men kanske
              uppmärksamma på ett tydligare sätt än vad som har skett i Sverige.
            </seg>
            <seg n="dd8a4481">
              Det är unikt i det historiska fredstillståndet, som därmed har
              skapat unika möjligheter att utveckla välfärd, demokrati och ett
              mycket starkt rättssamhälle. Det bygger därmed på stor tilltro
              och tillit till medmänniskorna. Det är dessa samhällen som har
              stått emot nationalistisk dårskap som har velat stänga gränser
              och dela upp människor i de och vi.
            </seg>
            <seg n="7913f372">
              Det är värt att fira. Det är också värt att begrunda när det
              återigen blåser rasistiska och främlingsfientliga vindar både
              här och där. Då är det viktigt att vi tar med oss erfarenheterna
              och utvecklar nordiskt samarbete ytterligare och vidgar och sprider
              våra erfarenheter, för fred och frihet måste varje generation
              ta ansvar för, precis som talmannen sade i sitt högtidstal i lördags
              på Bohus fästning.
            </seg>
            <seg n="3a175fee">
              Mittengruppen i Nordiska rådet är en stark pådrivare i reformeringen
              av det nordiska samarbetet i syfte att vara i takt med tiden.
              Det pågår en utveckling av samarbetet som vi verkligen ser fram
              emot att vara en del i och också vara ansvariga för. Det sker
              både i Nordiska ministerrådet och i Nordiska rådet.
            </seg>
            <seg n="9a682645">
              Regeringarna i Norden och den svenska regeringen har på ett intressant
              och framåtsyftande sätt agerat just i syfte att öka samarbetet
              beträffande försvar, säkerhet och krishantering. Det har under
              2013 antagits en vision för det nordiska försvarssamarbetet som
              bygger på att finna ökad försvarsförmåga och därmed också minska
              kostnaderna. Haga II-deklarationen går i samma utvecklande samarbete
              att stärka det nordiska krisberedskapssamarbetet.
            </seg>
            <seg n="0c9621e2">
              Det är två samarbetsområden som ligger helt rätt i tiden, där
              det är väsentligt att den parlamentariska förankringen och insynen
              stärks. Därför har också mittengruppen tagit initiativ som syftar
              till att skapa tydliga, formella, parlamentariska förankringsprocesser.
            </seg>
            <seg n="ec6c0be8">
              Jag måste säga att vi i mittengruppen inte är nöjda så här långt
              men ändå ser att Nordiska ministerrådet är öppet och har varit
              delaktigt i rundabordssamtal och debatter där försvarsministrar
              har deltagit. Men jag skulle vid det här tillfället vilja bolla
              över frågan till samordningsministern och fråga hur ministern
              ser på parlamentens och parlamentarikernas delaktighet och förankring
              i de viktiga frågorna, när vi nu vandrar vidare i ökat samarbete
              vad gäller utrikesfrågor, försvarsfrågor och krisberedskap.
            </seg>
            <seg n="b19f0001">
              Just under det svenska presidentskapet i Nordiska rådet blev
              vikten av den parlamentariska förankringen väldigt tydlig. Mitt
              i mullret och krissituationen i Ukraina valde det svenska presidentskapet
              med ordföranden och vice ordföranden att åka i väg och samtala
              med bland annat de baltiska staterna, just på grund av att vi
              från Nordiska rådet hade ställt in en resa och ett studiebesök
              till Murmansk.
            </seg>
            <seg n="d3fad4b3">
              Övriga frågor som är aktuella att följa och som är viktiga från
              mittengruppen är arbetet kring gränshinder. Där måste jag förmedla
              vidare och hänvisa till många länders positiva reaktion på den
              svenska regeringens aktiva arbete att utveckla just gränshinderfrågorna
              för att gå från ord till handling. Det är från mittengruppens
              sida en av de viktigaste frågorna att nå resultat i, för det är
              detta som är nära människor och är i människors vardag och har
              till syfte att minska krångel och öka rörlighet för både människor
              och företag.
            </seg>
            <seg n="f73d3b30">
              Herr talman! 200 år av fred har gagnat oss mycket väl. Det är
              värt att fira. Men det är kanske ännu bättre att ta lärdom av
              och hantera det som en vaccination mot främlingsfientlighet, mot
              rädsla och mot instängdhet.
            </seg>
            <seg n="4038275c">
              Därmed tackar jag för det arbete som jag har haft glädjen att
              genomföra i den svenska delegationen. Detta är min sista debatt
              i riksdagen. Jag kommer att åka hem till gränslandet Sverige-Norge
              och fortsätta att följa den svenska regeringens gedigna arbete
              för att lösa gränsproblematiken så att vi kan röra oss lättare
              över gränserna.
            </seg>
          </u>
          <note type="speaker" n="7cbfd693">
            Anf. 61 ANDERS ANDERSSON (KD):
          </note>
          <u who="anders_andersson_0f5837_w" xml:id="i-5787cbacd9d5703d-0" n="e6f8c72e">
            <seg n="a32fe8a2">
              Herr talman! För några dagar sedan fick jag i en intervju frågan
              om det nordiska samarbetet har någon större betydelse för människor
              i dag. Frågan finns nog hos ganska många. Jag tycker att den är
              berättigad, och jag tycker att det är viktigt att den ställs.
            </seg>
            <seg n="9cc74201">
              Mitt korta svar – som finns i Psoriasistidningen, som journalisten
              som ställde frågan till mig kom från – var: Ja, absolut. I intervjun
              får jag också möjlighet att ge några reflexioner kring varför
              jag tror på det nordiska samarbetet.
            </seg>
            <seg n="5c15aa28">
              Under 50-, 60- och 70-talet var Norden ett viktigt samarbete
              som hyllades. Sedan kom en diskussion kring EG som resulterade
              i vårt EU-medlemskap. Många gjorde då bedömningen att samarbetet
              hade förlorat fart och kanske också tappat en del i legitimitet.
              Så kan vi göra en analys och bedömning.
            </seg>
            <seg n="130675b6">
              Men det som jag vill hävda just nu, 2014, när olika regioner
              växer fram inom EU är att vi i Norden har en region som är naturlig
              och konfliktfri och som sedan lång tid har fungerat när det gäller
              arbetsmarknad, ekonomi, välfärdsfrågor, miljöansvar och ett försvarspolitiskt
              samarbete. Norden får allt större betydelse. Våra länder är inte
              bra bara på just det som gäller arbetsmarknad, gränshinderfrågor,
              välfärdstjänster och demokrati, utan Norden kommer också att vara
              viktig för den samlade utvecklingen i Europa och världen.
            </seg>
            <seg n="2e52343f">
              Jag tror på Norden som en viktig kraft för våra länder och för
              att vi ska få en utveckling när det gäller arbetsmarknad, miljö,
              klimat och välfärd. Jag tror att detta är betydelsefullt för enskilda
              människor som bor i Norden – de 25 miljoner invånarna. Men jag
              tror också att det nordiska samarbetet är viktigt som en kraft
              för att ge inspiration inom EU-samarbetet och internationellt.
            </seg>
            <seg n="02f99948">
              Herr talman! Jag har haft förmånen att under ett år få vara ordförande
              i Nordiska rådets välfärdsutskott. Jag tillträdde efter att det
              hade varit isländskt val. Det sker skiften period. Sedan får vi
              en formell utnämning under sessionen. Men under tiden får man
              försöka fullgöra sitt uppdrag.
            </seg>
            <seg n="39f7e58e">
              Under 2013 var huvudtemat för välfärdsutskottets arbete sociala
              investeringar i Norden. Vi tog upp långtidsarbetslöshet och utanförskap
              bland ungdomar. Frågan behandlades på sessionen i Oslo i höstas.
              Utskottet önskade sätta fokus på behovet av en nordisk kunskapsbas
              med goda exempel från frivilligsektorn, den offentliga sektorn
              och den privata sektorn, och man baserade detta på just sociala
              investeringar. Detta är ett sätt, utifrån välfärdsutskottets perspektiv,
              att skapa en nordisk nytta.
            </seg>
            <seg n="a495da19">
              Herr talman! Det tema som Nordiska rådets välfärdsutskott har
              fokuserat på för 2014 är välfärdstjänster i distrikten, eller
              glesbygden som vi säger, med fokus på tillgänglighet, kvalitet,
              personal, e-tjänster och vårdföretag. Den demografiska utvecklingen
              och de demografiska utmaningarna är stora för alla våra nordiska
              länder. De utgör motiv för att vi fördjupar oss i frågor som kan
              garantera en hög kvalitet i välfärdens tjänster också utanför
              det som vi kallar storstadsregioner. Detta arbete pågår och kommer
              att resultera i utskottsförslag på sessionen här i Helsingfors
              i höst.
            </seg>
            <seg n="dd972950">
              För mig som kristdemokrat är detta en huvuduppgift när vi talar
              om välfärd och välfärdsutskottets arbete. Jag tror att frågan
              kommer att ha stor betydelse under kommande fem tio år. Min förhoppning
              är att vi kan lära av varandra i Norden och därigenom behålla,
              utveckla och förstärka hälso- och sjukvården, äldreomsorgen och
              socialtjänsten också i de mindre befolkade delarna av våra nordiska
              länder. Detta är en grund för att hålla samman Norden och våra
              länder och visa solidaritet.
            </seg>
            <seg n="53e24098">
              Herr talman! Mycket av arbetet i Nordiska rådet handlar om att
              hitta lösningar och att nå någon form av konsensus. Hans Wallmark
              valde även denna gång att träffande tala om 101 nyanser av grått
              och om att lappa och laga. Karin Åström, som är delegationens
              ordförande, valde att i liknande delar kommentera att det är ett
              ständigt samarbete och handlar om att ta och ge. Det tror jag
              är betydelsefullt och viktigt. Men jag vill också säga att när
              det gäller valfrihet inom äldrevård och när det gäller en gränslös
              sjukvård står vi nu inför ställningstaganden där vi kan få ange
              färdväg och där kanske även ideologiska bedömningar blir tydligare
              i fråga om hur vi vill utveckla ett öppet och fritt Norden för
              samtliga som bor i våra nordiska länder.
            </seg>
            <seg n="6c531826">
              Herr talman! Om jag har rätt uppgifter kommer den tidigare riksdagsledamoten
              och det tidigare statsrådet Bo Könberg på onsdag den 11 juni att
              redovisa en rapport om det framtida nordiska hälsosamarbetet.
              Bo Könberg har fått ett uppdrag från Nordiska ministerrådet. Det
              är ett spännande uppdrag som han har haft, och det är också spännande
              att hälso- och sjukvårdstjänster och hälso- och sjukvårdens arbete
              nu sätts i fokus när det gäller nordiskt samarbete. Jag ser fram
              emot rapporten och den politiska debatt som förhoppningsvis kommer
              att följa av den.
            </seg>
            <seg n="a75a716b">
              Det finns sedan tidigare ett stort antal frågor på hälsoområdet
              som vi har haft uppe till behandling i välfärdsutskottet. Det
              handlar om folkhälsofrågor, kunskap och samarbete när det gäller
              cancersjukvården, den högspecialiserade vården i övrigt, sällsynta
              diagnoser, funktionshinderfrågor, e-hälsa samt kompetens- och
              personalförsörjningsfrågor. Jag ser fram emot att många av dem
              också kommer att följas upp i rapporten från Bo Könberg. Könbergrapporten
              kan förhoppningsvis ge oss en gemensam agenda för välfärdssamarbete
              i Norden. Jag tror att det skulle vara betydelsefullt. Vid sidan
              av arbetet när det gäller miljö och klimat och vid sidan av det
              viktiga arbetet när det gäller försvar och säkerhet är det viktigt
              att vi också ser till att välfärdsfrågorna står i fokus när vi
              talar om nordiskt samarbete.
            </seg>
            <seg n="5ed20dec">
              Herr talman! Jag ska avslutningsvis referera lite grann till
              ett ärende som behandlades vid en tidigare session inom Nordiska
              rådet i Helsingfors. Det handlar om en socialpolitisk fråga och
              en sjukvårdspolitisk fråga av stort mått, nämligen alkolhol- och
              tobakspolitiken. Vad det här handlar om när det gäller alkoholfrågorna
              är vikten av att minska våld, undvika sjukdom och undvika otrygghet
              och i stället öka välbefinnande och hälsa. När vi i välfärdsutskottet
              har jobbat har arbetsmetoden för att skapa enighet mellan partier
              och mellan länder varit att inhämta synpunkter från alkoholforskningen.
            </seg>
            <seg n="3d09d343">
              Detta arbete, som presenterades för drygt ett år sedan, har inneburit
              att vi har varit och lyssnat på forskare i våra nordiska länder.
              Vi hade ett Europasamarbete i Bryssel. Vi var också i Genève och
              träffade företrädare från WHO. Det som är intressant är att det
              fanns tydliga besked i dessa forskarrapporter. I rapporterna pekar
              man på sju punkter om man effektivt vill reducera alkoholskador
              och alkoholrelaterade problem: alkoholskatter, det statliga detaljhandelsmonopolet,
              åldersgränser, begränsning av öppettider, förbud mot marknadsföring,
              tydliga promillegränser för körning av olika fordon samt rådgivning
              inom primärsjukvården i de olika länderna. Forskarnas bedömningar
              var entydiga. Det är därför som jag hoppas att det arbete som
              ligger som bakgrund till Nordiska rådets förslag ska kunna vara
              en viktig del när vi skapar ökad välfärd i Norden.
            </seg>
            <seg n="bdca5f57">
              Välfärdsfrågorna och hälso- och sjukvårdsfrågorna tillhör det
              gemensamma framtida nordiska samarbetet. Jag ser fram emot de
              diskussioner som vi har att vänta, inte minst efter Könbergrapporten
              som kommer om några dagar.
            </seg>
            <seg n="f3d7f027">
              Herr talman! Med dessa synpunkter vill jag yrka bifall till förslaget
              i utrikesutskottets betänkande om Norden.
            </seg>
          </u>
          <note type="speaker" n="ffcbef3e">
            Anf. 62 Statsrådet EWA BJÖRLING (M):
          </note>
          <u who="ewa_bjorling_handelsminister_w" xml:id="i-397b5def3a4eb013-9" n="d1c09f50">
            <seg n="6042d26a">
              Herr talman! Jag vill börja med att tacka för de intressanta
              och tänkvärda inlägg som har gjorts här i kammaren i dag. Det
              gläder mig att det nordiska samarbetet och de nordiska frågorna
              fortsätter att engagera. Jag vill också rikta ett särskilt tack
              till ledamöterna i Nordiska rådets delegation för gott samarbete
              under det svenska ordförandeskapet i Nordiska ministerrådet under
              2013.
            </seg>
            <seg n="408ac817">
              Herr talman! I Norden har vi kulturella, språkliga och historiska
              band som sträcker sig åtminstone lika långt tillbaka som den skrivna
              historien. Vi har haft en gemensam arbetsmarknad och passfrihet
              sedan början av 1950-talet. Vi har en lång tradition av att samarbeta
              nära varandra, och vi förstår varandra bra. Vi är innovativa,
              öppna och utåtriktade.
            </seg>
            <seg n="3bc7f1e5">
              Det nordiska samarbetet vilar på en stabil historisk och beprövad
              grund, men samarbetet måste samtidigt utvecklas för att man ska
              kunna möta en ny tids utmaningar på bästa sätt. Detta har varit
              vägledande under det svenska ordförandeskapet 2013.
            </seg>
            <seg n="0d4d61df">
              Norden och det nordiska samarbetet blir i dagens alltmer globaliserade
              värld alltmer beroende av omvärlden och de förändringar som sker
              där. Vi betraktas av många som en föregångsregion, i synnerhet
              inom områden som innovation, kreativitet, tillväxt och miljö.
              Det bör vi värna och dra nytta av.
            </seg>
            <seg n="142207d1">
              Det svenska ordförandeskapet i Nordiska ministerrådet 2013 har
              präglats av en stark reformagenda. Målsättningen har varit, utöver
              det viktiga löpande arbetet, att effektivisera och modernisera
              organisationen för att därigenom kunna leverera mer nordisk nytta
              till medborgarna.
            </seg>
            <seg n="a76a733a">
              Det svenska ordförandeskapet har särskilt fokuserat på fem områden:
              utanförskap, konkurrenskraft, hållbarhet, demografi och Norden
              i världen. Vägledande har varit en vilja att föra det nordiska
              samarbetet närmare de enskilda medborgarna, riva gränshinder och
              förhindra att nya uppstår. Under året ägde närmare tjugo ministermöten
              och drygt hundra andra möten, seminarier och konferenser rum.
              Vi förverkligade praktiskt taget alla de tankar och initiativ
              som fanns med i ordförandeprogrammet för 2013, Den nordiska modellen
              i en ny tid.
            </seg>
            <seg n="4bdd81c7">
              Herr talman! Sverige har under sitt ordförandeskap arbetat med
              fyra initiativ inom ramen för den prioriteringsbudget som från
              och med i år har upprättats för politiskt högprioriterade projekt.
            </seg>
            <seg n="b1982924">
              Det första initiativet syftade till att stärka gruvindustrins
              konkurrenskraft och hållbarhet. Ett nytt nätverkssamarbete, Nordmin,
              har upprättats, och den nya utbildningen Nordic masters in mining
              har sjösatts.
            </seg>
            <seg n="86398d2e">
              Vårt andra initiativ syftade till att förbättra de nordiska ländernas
              inventering av kortlivade, klimatpåverkande luftföroreningar.
            </seg>
            <seg n="5ef64a78">
              Vårt tredje initiativ syftade till att utveckla kvaliteten i
              arbetsplatsförlagt lärande, för att därigenom underlätta övergången
              till arbetsmarknaden.
            </seg>
            <seg n="d7bf40af">
              Slutligen har Sverige genom ett fjärde initiativ riktat fokus
              mot ungdomars arbetslöshet i ett nordiskt perspektiv. Detta har
              gjorts genom ett stort arbetsmarknadsmöte på Fryshuset i Helsingfors,
              med ett brett deltagande från berörda delar av samhället och med
              de nordiska statsministrarna och arbetsmarknadsministrarna på
              plats.
            </seg>
            <seg n="b31b2e37">
              Under det svenska ordförandeskapet har vi samarbetsministrar
              genomfört en rad informella diskussioner om det nordiska ministerrådets
              framtid. Bland annat har vi diskuterat vårt internationella samarbete,
              samarbetsministrarnas roll samt hur våra nordiska institutioner
              och projektverksamheten fungerar. Bland annat mot bakgrund av
              dessa framåtriktade diskussioner har Nordiska ministerrådets generalsekreterare
              Dagfinn Høybråten efter ett svenskt initiativ inlett ett omfattande
              arbete med att modernisera och effektivisera det nordiska samarbetet.
            </seg>
            <seg n="3157e8bf">
              Detta moderniseringsinitiativ syftar till att granska institutionerna,
              projektverksamheten, budgetprocessen och övriga beslutsprocesser
              och administrativ praxis. Målsättningen är att få till stånd mer
              effektiva styr- och beslutsprocesser. Resultatet av generalsekreterarens
              arbete presenterades under våren 2014, alltså i år, och nu pågår
              ett intensivt arbete för att förankra och realisera en rad av
              dessa förslag.
            </seg>
            <seg n="d323bbc8">
              Herr talman! Att riva gränshinder och sänka trösklarna för människor
              som vill bo, arbeta, studera och leva gränslöst i Norden är en
              av de viktigaste uppgifterna för Nordiska ministerrådet. Gränshinderforum,
              som tillsattes av de nordiska statsministrarna 2007, har gjort
              viktiga insatser under åren. För att ytterligare stärka och effektivisera
              arbetet sjösattes nyligen en ny organisation, Gränshinderrådet,
              samt en ny strategi- och handlingsplan som trädde i kraft den
              1 januari 2014.
            </seg>
            <seg n="349cebdc">
              Ambitionen med den nya formen för det nordiska gränshinderarbetet
              är att ge större utrymme för ordförandelandets politiska prioriteringar
              och bättre samordning mellan de olika ministerråden och ämbetsmannakommittéerna.
              Målsättningen är nämligen att skapa en närmare och därigenom mer
              effektiv koppling till ländernas regeringskanslier och förvaltningar.
            </seg>
            <seg n="9b62e13a">
              Herr talman! Nordiska ministerrådet har profilerat sig starkt
              under året, både inom Norden och internationellt. Satsningen Nordic
              Cool genomfördes på The Kennedy Center i Washington DC mellan
              den 19 februari och den 17 mars 2013. Festivalens program innehöll
              runt hundra evenemang och involverade mer än 750 nordiska artister,
              och de utvärderingar som har gjorts visar att arrangemanget var
              mycket framgångsrikt – inte minst varumärkesmässigt.
            </seg>
            <seg n="e05675f5">
              Nordiska ministerrådet har vidare deltagit i FN:s globala konferens
              om Rio + 20 under 2013 och kommer givetvis att följa upp konferensens
              resultat. I samband med Almedalsveckan anordnades en nordisk temadag
              på Gotland där de nordiska samarbetsministrarna deltog bland annat
              för att diskutera det nordiska samarbetets framtid. Jag vill också
              nämna att Nordiska rådet och Nordiska ministerrådet tillsammans,
              som ni vet, har fattat beslut om att inrätta ett nytt pris för
              barn- och ungdomslitteratur. Priset delades ut för första gången
              vid sessionen i Oslo i höstas och fick stor uppmärksamhet.
            </seg>
            <seg n="2ed27708">
              Herr talman! Det här var bara ett axplock av allt det som har
              genomförts inom ramarna för det nordiska samarbetet under 2013.
              Nu ser jag fram emot en fortsatt konstruktiv debatt om hur vi
              kan stärka det viktiga arbetet ytterligare. Med detta vill jag
              också kommentera några av de ledamöter som har deltagit i debatten
              före mig. Jag börjar med att tacka flera ledamöter.
            </seg>
            <seg n="52ad0a85">
              Först vill jag tacka Miljöpartiets Jan Lindholm för att han är
              så väldigt tydlig med vad Miljöpartiet vill i framtiden. Miljöpartiet
              vill inte ha tillväxt. Det tycker jag var ganska skrämmande att
              lyssna på, men det är ändå bra att man rakt ut säger som det är.
            </seg>
            <seg n="04aa87ba">
              Jag tror att det vore omöjligt att stänga kärnkraftverk om man
              dessutom ska ta hänsyn till näringslivet som det ser ut för närvarande.
              Jag håller inte heller med om att det är enbart ökade insatser
              på kulturområdet som är det som ger mest tillbaka, utan jag tror
              att det är mycket viktigare att vi fokuserar på ett gränslöst
              Norden – att vi fokuserar på att riva hinder så att det blir lättare
              för människor att bo, starta företag, utbilda sig och förflytta
              sig inom Norden. Det skapar tillväxt.
            </seg>
            <seg n="aacf9d43">
              Tillväxt är något väldigt nödvändigt om vi ska kunna få fler
              jobb och om vi ska kunna ha en välfärd enligt den nordiska modellen.
              Det är framtiden, och jag tror inte på att vi ska arbeta mindre.
              Jag tror inte heller på friår, och jag tror inte på höjd kilometerskatt,
              höjd bensinskatt och andra tillväxtfientliga åtgärder som Miljöpartiet
              står för – jag tror att man helt enkelt kan vända sig till gruv-
              och skogsindustrin i de norra delarna av Sverige och höra vad
              de säger.
            </seg>
            <seg n="7bcaf1bd">
              När det gäller försvaret tycker Miljöpartiet att vi ska ha en
              internationell diplomati i stället för ett försvar. Då vill jag
              bara stillsamt ställa frågan: Hur ska vi klara oss utan att ha
              en militär teknologi? Till att börja med har vi ungefär hundra
              tusen personer sysselsatta i den industrin i dag. Vi har också
              väldigt mycket att tacka för när det gäller de civila applikationer
              som har kommit ur den militära teknologin. Jag tror tvärtom att
              det fortsatt är viktigt att satsa på de här områdena.
            </seg>
            <seg n="cc916b3f">
              Sedan vill jag gå vidare och tacka Åsa Torstensson så mycket
              för det goda arbete hon har lagt ned i Nordiska rådet, och jag
              tackar henne naturligtvis också som tidigare kollega i regeringen
              för allt det hårda och väldigt goda arbete hon har gjort för vår
              infrastruktur.
            </seg>
            <seg n="6e9ec26e">
              Jag vill även tacka Ann-Kristine Johansson för allt det arbete
              hon har lagt ned. Hon har på sin härliga värmländska alltid varit
              en tydlig röst för vardagsnära frågor och också ständigt uppmärksammat
              oss på vikten av precis det jag tycker att vi ska fokusera på,
              det vill säga att riva gränshinder och göra det lättare för människor
              i vardagen. Tack så mycket!
            </seg>
            <seg n="338b25e2">
              Till sist vill jag naturligtvis vända mig till Karin Åström,
              ledaren för den svenska delegationen, och tacka för allt gott
              samarbete vi har haft under de här åren. Det har varit väldigt
              konstruktivt och verkligen också visat att Sverige står enat när
              vi talar om nordiska frågor. Det uppskattar jag väldigt mycket.
            </seg>
            <seg n="cd561a8e">
              Jag vill önska alla er som nu har beslutat er för att lämna Sveriges
              riksdag stort lycka till. Jag hoppas speciellt att Karin Åström
              i framtiden gör något väldigt bra för Norrland, som finns i mitt
              hjärta.
            </seg>
          </u>
          <note type="speaker" n="6b0da4ea">
            Anf. 63 JULIA KRONLID (SD) replik:
          </note>
          <u who="julia_kronlid_01bbd6_w" xml:id="i-139a55ae6d522e8f-6" n="125b86f9">
            <seg n="e63e1355">
              Herr talman! Gällande det nordiska samarbetet har vi lyft fram
              vikten av ett fördjupat försvarssamarbete. Där tror jag egentligen
              att vi är ganska eniga mellan partierna, men vi har haft några
              konkreta förslag till exempel om ett fördjupat samarbete vad gäller
              luftövervakning.
            </seg>
            <seg n="6c01d29d">
              Vi har också kritiserat att den solidaritetsförklaring som finns
              är alldeles för allmänt hållen. Vi tycker att man bör föra diskussioner
              om hur den ska konkretiseras och innebära försvarsgarantier mellan
              de nordiska länderna.
            </seg>
            <seg n="42834713">
              Min fråga till statsrådet Ewa Björling är därför: Är det någonting
              som regeringen kan tänka sig att driva vidare, alltså hur solidaritetsförklaringen
              ska kunna konkretiseras och hur vi ska kunna fördjupa det nordiska
              försvarssamarbetet så att det faktiskt innebär någonting mer än
              bara en formulering, att det också tar upp hur vi hanterar det
              hela om någon av våra grannländer hamnar i en kris? Vi har ett
              oroligt läge i Europa med allt som händer i Ryssland. Det kanske
              är bra om vi faktiskt diskuterar vad försvarssamarbetet ska innebära
              i praktiken. Jag undrar om jag kan få några kommentarer om det.
            </seg>
          </u>
          <note type="speaker" n="a3e85c7c">
            Anf. 64 Statsrådet EWA BJÖRLING (M) replik:
          </note>
          <u who="ewa_bjorling_handelsminister_w" xml:id="i-397b5def3a4eb013-10" n="d1c09f50">
            <seg n="8a264a9b">
              Herr talman! Jag är glad över att vi nu har en strategi för ett
              fördjupat försvarssamarbete som sträcker sig från 2013 till 2020
              till att börja med. En stor majoritet av Sveriges riksdag står
              bakom det. Med det sagt håller jag inte med om att den är för
              allmänt hållen. Det är en fråga för försvarsministrarna att utveckla,
              inom deras område, och hur man i detalj vill ha ett fördjupat
              försvarssamarbete. Till detta ska läggas att några länder är medlemmar
              i EU, och andra är det inte. Några länder är med i Nato, och andra
              är det inte. Naturligtvis måste en kombination av alla dessa faktorer
              tas till vara.
            </seg>
            <seg n="e6503baa">
              Till skillnad från Sverigedemokraterna, som inte vill se ett
              samarbete i EU, tycker regeringen att det är bra att vi är medlemmar
              i EU och att vi också kan ha ett gemensamt försvar. Det ser oroligt
              ut österut. Det är vi alla medvetna om, och vi följer utvecklingen
              mycket noga. Att i dag i detalj gå in i ett arbete som försvarsministrarna
              driver tror jag att jag ska hålla mig borta från.
            </seg>
          </u>
          <note type="speaker" n="cbec79d4">
            Anf. 65 JULIA KRONLID (SD) replik:
          </note>
          <u who="julia_kronlid_01bbd6_w" xml:id="i-139a55ae6d522e8f-7" n="125b86f9">
            <seg n="7556146d">
              Herr talman! Jag tycker kanske inte att man ska blanda in EU
              i den här debatten och göra det mer komplicerat än det behöver
              vara. Vi är grannländer. Vi står varandra nära och har en tradition
              av gott samarbete. Det tycker jag att vi kan överföra till ett
              nordiskt försvarssamarbete oavsett om man är med i EU eller inte
              och oavsett om man är med i Nato eller inte. Det är viktigt att
              vi som står nära varandra också ställer upp för varandra. Hur
              man ser på EU och huruvida man är med i EU tycker jag inte ska
              utgöra något hinder för det. Det verkar som om statsrådet Ewa
              Björling är nöjd med nuvarande solidaritetsförklaring. Jag är
              inte nöjd. Jag tycker att den ska konkretiseras mycket mer.
            </seg>
            <seg n="63e3e38d">
              Ewa Björling talade i replikskiftet med Miljöpartiet om vikten
              av militära teknologier och försvarade dem. Jag tycker kanske
              inte att Alliansen kan spela speciellt högt på det, för hur ska
              vi kunna ha trovärdighet i det nordiska försvarssamarbetet när
              regeringen år efter år nedprioriterar det svenska försvaret och
              vår militära teknologi?
            </seg>
            <seg n="71ca20e2">
              Jag skulle vilja ta upp ytterligare en fråga. Den skiljer sig
              ganska mycket från försvarspolitiken men ligger mig varmt om hjärtat,
              nämligen djurskyddet. Vi har tagit upp att det blir problem när
              det skiljer mellan länderna vad gäller djurskyddet, när till exempel
              den danska grisnäringen har lägre krav än den svenska. Vi vill
              se en mer harmoniserad djurskyddslagstiftning mellan länderna.
              Våra yrkanden i betänkandet har ju inte fallit i god jord, och
              jag undrar hur statsrådet Ewa Björling ser på att ha ett mer harmoniserat
              djurskydd i Norden. Vi anser det som mycket viktigt. Sämre djurskydd
              ska inte utgöra en konkurrensfördel, tycker vi. Tycker Ewa Björling
              att det är rätt att man ska tjäna på att ha sämre djurskydd?
            </seg>
          </u>
          <note type="speaker" n="0d150379">
            Anf. 66 Statsrådet EWA BJÖRLING (M) replik:
          </note>
          <u who="ewa_bjorling_handelsminister_w" xml:id="i-397b5def3a4eb013-11" n="d1c09f50">
            <seg n="47653441">
              Herr talman! I sitt anförande sade Julia Kronlid att SD vill
              ha ett tätare samarbete i Norden så att vi klarar oss utan Nato.
              Då kan man fråga sig: Ska Norge och Danmark gå ur Nato? Jag tror
              inte att det är realistiskt i dag. Därför är det viktigt att påpeka
              att det är lite olika länder som ska samarbeta i ett försvarssamarbete.
              Några av oss är medlemmar i EU. Från regeringens sida föredrar
              vi att fortsätta att vara det. Något land är med både i Nato och
              EU och något land står utanför EU men är medlem i Nato. Det finns
              en kombination av faktorer, och det måste vi ta hänsyn till.
            </seg>
            <seg n="bf767cf3">
              Jag tycker att vi inom Europa ska vara stolta och glada över
              det samarbete som vi har. Det behövs. Det har ända från början
              handlat om ett stort fredsprojekt, och det är viktigt att komma
              ihåg.
            </seg>
            <seg n="542407ac">
              Jag ska även kort kommentera frågan om djurskydd. Sverige har
              ett starkt djurskydd. Naturligtvis förhåller vi oss till EU:s
              lagstiftning, men vi har valt att gå längre. Vi tycker att det
              är viktigt att se hela sambandet – människan, miljön, hälsan och
              djuren. Jag vet att det finns mycket arbete kvar att göra. Jag
              ska inte här dra i gång en debatt om danska grisknorrar, men vi
              jobbar hela tiden på att fler länder ska se hur vi har formulerat
              vårt djurskydd. Inte minst med tanke på den diskussion vi nu har
              och ett nytt frihandelsavtal mellan EU och USA vill jag försäkra
              kammaren om att vi kommer att stå på oss, att vårt djurskydd gäller.
            </seg>
          </u>
          <note type="speaker" n="e9e38fae">
            Anf. 67 KARIN ÅSTRÖM (S) replik:
          </note>
          <u who="karin_astrom_47f05c_w" xml:id="i-35161ed3b61ebe5d-2" n="c769450a">
            <seg n="f048cc6c">
              Herr talman! Det som ministern säger om att riva hinder är mycket
              viktigt. Det handlar om att skapa tillväxt och välfärd. Tillväxt
              och välfärd går hand i hand. Sedan får vi aldrig glömma den viktiga
              faktorn för att skapa tillväxt, nämligen utbildningen. Jag har
              läst regeringens skrivelse om ungdomars sysselsättning och ett
              inkluderande arbetsliv. Jag vet att det i ministerrådsprogrammet
              fanns två punkter som man kunde koppla till ungdomars situation.
              Det var dels deras arbetsliv, dels deras utanförskap. Det upplever
              vi ju väldigt starkt i nordiskt sammanhang. Vi har en skyhög ungdomsarbetslöshet,
              vilket är mycket välbekant för oss alla i Norden. Tyvärr är det
              Sverige som toppar den statistiken.
            </seg>
            <seg n="3a498f76">
              September 2012 lade Nordiska ministerrådet fram ett förslag,
              Ny nordisk skola. Det gick ut på att man skulle gå gymnasiet och
              om man ville skulle man kunna välja en yrkesinriktning och samtidigt
              yrkesutbilda sig så att man var färdig och hade ett yrke när man
              gick ut gymnasiet. Vi har ett gott exempel på ett sådant försök
              i norr, Utbildning Nord, som jag vet att ministern har besökt.
              Det är ett slags yrkescollege riktat direkt till ungdomar.
            </seg>
            <seg n="4e33ed2b">
              Förslaget fanns på hösten 2012 och hette alltså Ny nordisk skola.
              Ministerrådet var då berett att jobba vidare med det. Så blev
              nu inte fallet, vilket jag djupt beklagar. Jag skulle vilja höra
              Björling kommentera det.
            </seg>
          </u>
          <note type="speaker" n="b04a43b7">
            Anf. 68 Statsrådet EWA BJÖRLING (M) replik:
          </note>
          <u who="ewa_bjorling_handelsminister_w" xml:id="i-397b5def3a4eb013-12" n="d1c09f50">
            <seg n="b42c19e9">
              Herr talman! Det kändes inte som att jag fick någon direkt fråga
              av Karin Åström, men jag tror att jag kan räkna ut ungefär vad
              det handlar om. Jag håller med om att ungdomsarbetslösheten i
              Norden är alldeles för hög, men vi ska vara sanningsenliga och
              tala om att de siffror som finns även gäller ungdomar som studerar,
              söker ett extrajobb vid sidan om och inte får det.
            </seg>
            <seg n="1852604a">
              Jag var i Spanien förra veckan och talade med den spanska näringsministern.
              Jag förhörde mig då om deras ungdomsarbetslöshet. De tycker att
              vår arbetslöshet är låg jämfört med deras. Fortfarande är den
              naturligtvis alldeles för hög, framför allt bland ungdomar. Ännu
              högre är den bland ungdomar som har ett utländskt efternamn.
            </seg>
            <seg n="3adcec2b">
              Vi har jobbat med den här frågan under en längre tid. Vi hade
              den i fokus under vårt ordförandeskap. Det är fråga om en balansgång,
              eftersom arbetsmarknadspolitiken är nationell. Samtidigt vill
              vi samarbeta i Norden. Vi har därför valt att fokusera på utbyte
              av erfarenheter. Vad är det som fungerar bäst?
            </seg>
            <seg n="76b90f14">
              Det som vi också har valt att lägga resurser på är att underlätta
              för ungdomar att få åka över gränserna till Norge, Danmark, Finland
              och Island för att gå på anställningsintervjuer. Det är något
              som för svenska ungdomars del har varit framgångsrikt i Norge.
            </seg>
            <seg n="3c373232">
              Naturligtvis kan man alltid genom samtal med de andra nordiska
              länderna finna på nya idéer och nya verktyg för att kämpa mot
              den stora arbetslösheten bland ungdomar i Norden.
            </seg>
          </u>
          <note type="speaker" n="f59b7dd4">
            Anf. 69 KARIN ÅSTRÖM (S) replik:
          </note>
          <u who="karin_astrom_47f05c_w" xml:id="i-35161ed3b61ebe5d-3" n="c769450a">
            <seg n="927dea2b">
              Herr talman! Jag var intresserad av Ny nordisk skola, en modell
              för att snabbt och konkret få arbetslösa unga i Norden att komma
              in på en utbildning som direkt ger jobb – en utbildning som näringarna
              eftersöker. Det finns redan en modell för hur man ska jobba med
              frågan.
            </seg>
            <seg n="bda5c65b">
              Jag ställde en skriftlig fråga till Utbildningsminister Björklund
              för att få ett svar på varför utbildning inte kan lyftas in i
              ordförandeprogrammet. Han svarade: Sverige är tveksamt till det
              föreslagna samarbetet med anledning av att de nordiska länderna
              har skilda utmaningar och skilda politiska prioriteringar. Visst
              kan vi ha skilda politiska prioriteringar, men mycket kan göras
              gemensamt i Norden när det gäller utbildningsfrågor även om arbetsmarknadspolitiken
              är mer nationellt sammanhållen.
            </seg>
            <seg n="a1daebbe">
              Det var ett trist svar. Här fanns ett konkret förslag som det
              hade gått att göra mycket verkstad av direkt.
            </seg>
            <seg n="bb972c6a">
              Jag har läst regeringens skrivelse noggrannare för att se om
              det finns något konkret om ungdomars sysselsättning och ett inkluderande
              arbetsliv. Det har gjorts en hel del. Det har varit många seminarier,
              men jag kan inte se att man någonstans har satt ned foten och
              fattat beslut som går i riktning mot att de arbetslösa ungdomarna
              i Norden snabbare kan få en yrkesutbildning och få ett varaktigare
              jobb.
            </seg>
          </u>
          <note type="speaker" n="e87db951">
            Anf. 70 Statsrådet EWA BJÖRLING (M) replik:
          </note>
          <u who="ewa_bjorling_handelsminister_w" xml:id="i-397b5def3a4eb013-13" n="d1c09f50">
            <seg n="0b4b0759">
              Herr talman! Nu vet jag att Island fortsätter att diskutera frågorna
              om arbetslöshet generellt och ungdomsarbetslöshet mer specifikt.
              Man kommer att anordna en konferens om just arbetsplatsförlagt
              lärande och ungdomsarbetslöshet.
            </seg>
            <seg n="4c1c9ff2">
              Vi samarbetsministrar kan fokusera på de vardagsnära frågorna.
              Det handlar om att riva de gränshinder som finns i dag så att
              ungdomar ska kunna röra sig fritt inom Norden.
            </seg>
            <seg n="099cad36">
              Jag vet att det pågår arbete i Finland för att göra det hela
              enklare. Det handlar också om möjligheten att få bidrag till resor
              för anställningsintervju i annat land och även för praktik i annat
              nordiskt land. Det är frågor där diskussioner pågår. Alla nordiska
              länder arbetar med dessa frågor. Det är också viktigt att Island
              som ordförandeland fortsätter att lyfta fram frågan. Jag hoppas
              att det kommer att ske mer än en gång under Islands ordförandeskap.
            </seg>
            <seg n="c5186f70">
              Detta är ingen fråga vi kommer att komma till rätta med snabbt
              utan det kommer att ta tid. Det kräver att alla nordiska länder
              anstränger sig och till att börja med gör det så enkelt som möjligt
              för ungdomarna att röra sig över gränserna. Det ska också finnas
              gemensamma regler så långt det går för att det ska bli verklighet
              att kunna arbeta i vilket nordiskt land man vill.
            </seg>
          </u>
          <note type="speaker" n="99082468">
            Anf. 71 JAN LINDHOLM (MP) replik:
          </note>
          <u who="jan_lindholm_5dfec4_w" xml:id="i-61cb93357a2715e8-2" n="72cf7b41">
            <seg n="8886090d">
              Herr talman! Minister Björling använder sig av en debatteknik
              som går ut på att man medvetet missförstår och förvränger det
              debattmotståndaren yttrar. Det är en ohederlig debatteknik som
              är en av orsakerna – det är jag övertygad om – till att politikerföraktet
              växer.
            </seg>
            <seg n="d9ebfcd6">
              Jag har inte uttalat mig om vad Miljöpartiet anser i försvarsfrågan.
              Jag var tydlig med att jag som pacifist, och jag kan lägga till
              som vapenvägrare, inte ser någon roll för vare sig JAS-flygplan
              eller ubåtar. Som jag ser på säkerhetsfrågor är det hundratals
              miljarder kastade i sjön som inte fyller någon funktion ur ett
              säkerhetsperspektiv. Det är min uppfattning. Jag var mycket noga
              med att påpeka det. Jag uttalar mig inte alls om Miljöpartiets
              synpunkter på området. Det har jag inget mandat att göra.
            </seg>
            <seg n="63d88469">
              På samma sätt väljer ministern att missförstå mitt yttrande om
              tillväxt. Vad sade jag? Jag sade att tillväxtekonomin uppenbart
              har allt större svårigheter att hantera de utmaningar vi står
              inför. Jag yttrade mig inte över huvud taget om tillväxt är bra
              eller inte.
            </seg>
            <seg n="5a95ccf0">
              Om ministern inte delar min uppfattning att tillväxtekonomin
              uppenbart får allt större svårigheter att lösa de problem vi står
              inför är ministern ensam.
            </seg>
            <seg n="a07af3ba">
              Att ministern inte tror på kärnkraft har vi vetat. Ändå har vi
              under de senaste tio åren, under långa perioder, haft både en,
              två, tre, till och med fyra, reaktorer som har stått stilla under
              den kallaste vinterperioden. Vi har klarat det bra. Då har det
              varit ofrivilligt. Det har berott på snabbstopp som inte har kunnat
              undvikas.
            </seg>
            <seg n="b94b92c2">
              Om vi på ett medvetet och planerat sätt sköter vår energiförsörjning
              behöver vi inte 20 terawattimmar el i överskott varje år. Det
              finns tekniska förutsättningar att byta ut den riskfyllda kärnkraften.
              Särskilt ur ett försvarsperspektiv är en av de viktigaste frågorna
              – ur mitt perspektiv – att se på vad säkerhet och trygghet är.
            </seg>
          </u>
          <note type="speaker" n="34dca939">
            Anf. 72 Statsrådet EWA BJÖRLING (M) replik:
          </note>
          <u who="ewa_bjorling_handelsminister_w" xml:id="i-da521d313bc27d8a-0" n="d1c09f50" next="i-1ef458b14ec394ea-0">
            <seg n="96f8c4c4">
              Herr talman! Jag måste få ställa en fråga till Jan Lindholm.
              Han sade att ministern inte tror på kärnkraft. Var det korrekt
              uppfattat?
            </seg>
          </u>
          <note n="18c8bcfa">
            (JAN LINDHOLM (MP): Jag uppfattade det så.)
          </note>
          <u who="ewa_bjorling_handelsminister_w" xml:id="i-1ef458b14ec394ea-0" n="d1c09f50" prev="i-da521d313bc27d8a-0">
            <seg n="e578daf2">
              Då vill jag vara tydlig och säga att jag
            </seg>
            <seg n="bba1be5f">
              Jag förstod det!
            </seg>
            <seg n="054f71f1">
              Tillväxt är inte bara viktigt utan även essentiellt. Naturligtvis
              kommer vi att ha flera problem i framtiden som relaterar till
              att befolkningen på jorden växer. Det finns tillväxtländer där
              det sker i en snabbare takt. Fler människor får det allt bättre.
              Se på länder som Indien och Kina. Sverige kommer inte att ha den
              snabba tillväxt som till exempel BRIK-länderna har.
            </seg>
            <seg n="7f1f1998">
              Naturligtvis kommer det att vara svårigheter, men för att lösa
              svårigheterna behöver vi tillväxt. Det är vad som skapar möjligheter
              till fler jobb och resurser till ökad välfärd, som inte minst
              dessa länder så väl behöver.
            </seg>
            <seg n="ed104641">
              På grund av vad ska tillväxten stoppas? Det vore för mig helt
              orimligt. Vi ska naturligtvis ta ansvar för att det också är en
              hållbar tillväxt. Vidare ska vi underlätta så mycket det bara
              går för en globalisering som gäller alla. Så många hinder som
              möjligt ska rivas för att vi och våra företag lättare ska kunna
              röra oss ute i världen, både ut från Sverige och in till Sverige.
            </seg>
            <seg n="76807796">
              Jag har även hört Jan Lindholms språkrör Åsa Romson uttala sig
              på ett liknande sätt om tillväxt. Det är bra att väljarna får
              veta vad som gäller.
            </seg>
          </u>
          <note n="c8be4674">
            (JAN LINDHOLM (MP): Nej, förlåt! Det var ju fel.)
          </note>
          <note type="speaker" n="60cf55c2">
            Anf. 73 JAN LINDHOLM (MP) replik:
          </note>
          <u who="jan_lindholm_5dfec4_w" xml:id="i-61cb93357a2715e8-3" n="72cf7b41">
            <seg n="c3ca1425">
              Herr talman! Jag tycker också att det är bra att väljarna får
              veta vad som gäller.
            </seg>
            <seg n="bf5bde20">
              Det som jag sade tidigare var fel. Jag menar att ministern inte
              tror på avveckling av kärnkraften. Det blev fel.
            </seg>
            <seg n="69bd3ff0">
              Jag ser att forskningen och debatten bland nationalekonomer ute
              i världen blir tydligare med att vi inte med hjälp av tillväxt
              kan lösa de problem vi står inför. Det behövs annat. Det betyder
              inte, som jag tolkar debatten, att tillväxt är en oviktig komponent.
              Det beror på vad tillväxten består av. Det är också en diskussion
              som har pågått länge. Där kommer vi inte att komma överens. Jag
              är övertygad om, så som jag tolkar forskningsresultaten, att tillväxten
              inte kommer att lösa problemen. Vi behöver andra redskap.
            </seg>
            <seg n="03e1a001">
              Jag begärde ordet för att ställa en fråga till ministern. Eftersom
              det här är min sista replik vill jag passa på att ställa min fråga.
              Jag har under mina år i Nordiska rådet ställt en fråga som gäller
              nordiskt samarbete på ett område som vi inte har talat om i debatten
              här men som jag tycker är viktig, nämligen infrastruktur.
            </seg>
            <seg n="17c8a924">
              En viktig fråga för oss i Miljöpartiet är att vi ska minska flygandet.
              Helsingfors och Oslo ligger väldigt nära varandra. Det skulle
              gå på en och en halv timme med tåg om det var så att man valde
              att investera i det.
            </seg>
            <seg n="357a67e2">
              Jag har fått positiva signaler varje år när jag ställt frågor
              om järnvägsförbindelser Helsingfors–Oslo som ett alternativ till
              att flyga från framför allt den norska sidan. Ministern brukar
              också vara relativt positiv till att det är en viktig fråga.
            </seg>
            <seg n="8bc29f96">
              Jag skulle bara vilja veta: Var ligger den frågan? Hur går det?
              Finns det något arbete på det som kan redovisas som att det går
              framåt? Det är en väldigt viktig fråga. Att öka kommunikationsbarheten,
              det vill säga att resa och arbeta, i de två städerna är en av
              de viktigaste frågorna för Norden.
            </seg>
          </u>
          <note type="speaker" n="4b932e7c">
            Anf. 74 Statsrådet EWA BJÖRLING (M) replik:
          </note>
          <u who="ewa_bjorling_handelsminister_w" xml:id="i-397b5def3a4eb013-14" n="d1c09f50">
            <seg n="884deaa3">
              Herr talman! Jag vill rikta ett tack till Jan Lindholm för att
              han lyfter fram en väldigt viktig fråga. Infrastrukturen kommer
              ständigt att vara på agendan för de nordiska länderna. Om vi ska
              kunna hävda oss i konkurrensen med övriga världen gäller det att
              vi har en bra infrastruktur oss länder emellan.
            </seg>
            <seg n="17bb0e40">
              Väldigt mycket arbete pågår. Jag är glad att kunna säga att infrastrukturministrarna
              har haft möten och prioriterat om nationellt just för att fokusera
              på de nordiska flaskhalsar som vi har. Det är viktigt inte minst
              uppe i norra Sverige för gruvindustrin, som Jan Lindholm väl vet.
            </seg>
            <seg n="eca19499">
              Där är jag också glad att kunna säga att Norge har tidigarelagt
              sin restauration av järnvägen mellan riksgränsen och Narvik just
              för att kunna underlätta för svensk industri. Jag vet också att
              man har gjort en tidigareläggning av elektrifiering av Meråkersbanan.
              Det finns flera sådana exempel. Där har vi en positiv signal från
              det nordiska samarbetet.
            </seg>
            <seg n="7a975405">
              Jag tror att vi kommer att behöva flyg, tåg och bättre och fler
              vägar mellan våra länder. För svensk del är det traditionellt
              så att vi har ganska goda förbindelser från norr till söder och
              vice versa. Samma sak gäller Norge och Finland. Men vi har inte
              lika mycket prioriterat på andra hållet, tvärsöver.
            </seg>
            <seg n="5ee8a762">
              Nu är det första gången som vi ser det också i verkligheten.
              Det är jag väldigt glad för. Det kommer att underlätta för ökat
              nordiskt samarbete. Det blir enklare för människor att ta sig
              över gränserna. Det blir också enklare för varor och tjänster.
              Det i kombination med att vi är väldigt aktiva med att riva gränshinder
              tror jag kommer att ge ökad tillväxt.
            </seg>
          </u>
          <note type="speaker" n="24891bc5">
            Anf. 75 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_c49225_w" xml:id="i-5be6a67a8e02ac26-1" n="64491f32">
            <seg n="17867c98">
              Herr talman! Norden är på många sätt fantastisk. Förmågan att
              kombinera ekonomisk tillväxt och dynamik med en generös och skattefinansierad
              välfärd har tjänat oss väl. Det är nordisk nytta! Den nordiska
              välfärdsmodellen är utsatt för många utmaningar, och mycket talar
              för att vi kommer att få kämpa hårt för att utveckla den välfärdsmodell
              vi har byggt upp. Den senaste tidens ekonomiska kriser har visat
              att vår modell står stark, men med tilltagande globalisering,
              förändringar i demografi och teknik samt nya värderingar i befolkningen
              utmanas de nordiska ländernas möjligheter att upprätthålla och
              vidareutveckla den samhällsmodell som vi är så stolta över.
            </seg>
            <seg n="4bd12697">
              Herr talman! I år är det 60 år sedan överenskommelsen om en gemensam
              nordisk arbetsmarknad undertecknades. De senaste åren har drygt
              50 000 nordbor varje år valt att flytta till ett annat nordiskt
              land. Antalet pendlare mellan våra nordiska länder ökar varje
              år.
            </seg>
            <seg n="ead44b40">
              Betyder det att vi ska vara nöjda nu? Nej, absolut inte. Det
              är nu det stora arbetet måste börja. Det är nu vi måste se framåt
              och börja arbeta med visionerna för framtiden. Det finns fortfarande
              hinder mellan våra länder och unika utmaningar inom varje land.
            </seg>
            <seg n="c3f03a1d">
              De nordiska länderna är inte riktigt lika unika eller likartade
              som man ofta tror. Många andra länder uppvisar i dag likadan eller
              högre levnadsstandard, och flera av dem har lika höga offentliga
              utgifter och lika hög nivå på beskattning som i Norden. De nordiska
              länderna har dock lyckats kombinera en hög genomsnittlig levnadsstandard,
              låga inkomstskillnader och låg fattigdomsnivå särskilt väl.
            </seg>
            <seg n="c634c287">
              Enligt Nordiska ministerrådets nya rapport The Nordic model –
              challenged but capable of reform har de nordiska länderna uppnått
              denna kombination av effektivitet och jämlikhet tack vare en rad
              särpräglade lösningar och förhållningssätt. Till dessa hör öppenheten
              gentemot internationellt utbyte och ekonomiska strukturförändringar,
              flexibilitetsskydd på arbetsmarknaden – så kallad flexicurity
              – stora investeringar i humankapital samt omfattande arbetsorienterade
              offentliga säkerhetsnätverk. Norden utmärks även av relativt effektiva
              offentliga sektorer, skattestrukturen medräknad. Den höga acceptansen
              för strukturella förändringar kopplas i rapporten till den höga
              grad av tillit som präglar det nordiska samhällsklimatet.
            </seg>
            <seg n="ebe1fc35">
              Herr talman! Även om de nordiska länderna har ett starkt utgångsläge
              på många politiska områden finns det utrymme för förbättring på
              många områden i olika grad i olika länder. Den nordiska modellen
              baserar sig på en hög sysselsättningsnivå. Därför behövs kraftfulla
              åtgärder för att kompensera det arbetskraftsbortfall som den åldrande
              befolkningen medför.
            </seg>
            <seg n="54a69f0a">
              Enligt forskare är det viktigt att bygga vidare på flexicuritymodellen
              och öka flexibiliteten på arbetsmarknaden. Reformer av skattestrukturer
              ökar utbudet av arbetskraft, arbetskraftsmobilitet och risktagande.
              Tydligare prioriteringar samt bättre användning av marknadsmekanismer
              och digital teknik behövs också för att hålla de offentliga utgifterna
              i schack.
            </seg>
            <seg n="41e46275">
              Herr talman! Det är med andra ord tydligt att den politik som
              efterfrågas i det nordiska samarbetet är den som Alliansen står
              för. För att den nordiska välfärdsmodellen ska hållas intakt vill
              vi att över fem miljoner människor ska vara i jobb i Sverige år
              2020. Genom att också stärka utbildningskvaliteten i den svenska
              skolan ser vi till att ta ansvar för den svenska utbildningen
              och utvecklingen i den nordiska gemenskapen. Det är med jobb,
              utbildning och tillväxt som vi skapar en stabil grund för det
              nordiska samarbetet och välfärden nu och i framtiden.
            </seg>
          </u>
          <note type="speaker" n="6c759c1f">
            Anf. 76 ANN-KRISTINE JOHANSSON (S):
          </note>
          <u who="ann-kristine_johansson_62b732" xml:id="i-7006a43b2c37cf7f-0" n="3590c9d5">
            <seg n="73988521">
              Herr talman! Detta blir mitt sista inlägg i talarstolen efter
              20 år som riksdagsledamot. Det är trots allt lite vemodigt, men
              jag kan konstatera att livet går vidare också utanför dessa väggar.
              I samband med det yrkar jag bifall till reservation nr 1.
            </seg>
            <seg n="0b641f4b">
              I mitt inlägg tänker jag passa på att ge mina synpunkter på det
              nordiska samarbetet. Det har varit en viktig del av mitt riksdagsarbete.
              Det finns en vision som för mig är vägledande, och det är ett
              gränslöst Norden.
            </seg>
            <seg n="6fd62c53">
              Redan 1962 undertecknades Helsingforsavtalet. Vi är lika gamla,
              och jag kan säga att vi bägge är still going strong, eller hur?
              Helsingforsavtalet reglerar det nordiska samarbetet inom en mängd
              olika områden.
            </seg>
            <seg n="65ba51ce">
              Under åren har självklart fokus flyttats mellan vilka områden
              som stått högst på den politiska dagordningen. Men en fråga har
              alltid varit högt upp på dagordningen. Det är frågan om gränshinder.
              Vi har på olika sätt under åren angripit gränshindersproblematiken.
              I dag är det Gränshindersrådet som har fått ett tydligt mandat,
              och det är bra.
            </seg>
            <seg n="e84c3176">
              Det handlar om begreppet nordisk nytta. Det är centralt, precis
              som vi skriver i Nordiska rådets berättelse till riksdagen. Jag
              vill rekommendera att läsa den. Där finns väldigt mycket fakta
              om vad vi gör och vad som händer med vårt nordiska arbete.
            </seg>
            <seg n="0c4d81f9">
              Nordisk nytta handlar om att alltid ha medborgarnas bästa för
              ögonen och se till att vi kan underlätta rörligheten mellan våra
              länder för både medborgare och företagare.
            </seg>
            <seg n="782ca00d">
              Herr talman! De senaste åren har jag kämpat med frågan om de
              norska pensionärerna, som är ett exempel på när vår vision krockar
              med praktisk handling. Någonstans har det blivit fel. Ingen tar
              på sig ansvaret, och vanliga enskilda äldre människor drabbas.
            </seg>
            <seg n="f8502d5e">
              Denna fråga har också varit på medborgarutskottets dagordning
              under året, och de har varit tydliga med att det måste lösas.
              Det är inte bara fråga om enskilda fall, utan det handlar om förtroendet
              för rättsstaten och förtroendet för myndighetssystemet. Som medborgare
              i Norden måste vi kunna känna oss trygga i alla nordiska länder
              och veta att våra mänskliga rättigheter respekteras oavsett vilket
              land vi bor i.
            </seg>
            <seg n="6348a450">
              Det finns många andra gränshinder som vi måste hantera för att
              nå visionen om ett gränslöst Norden. Jag skulle önska att Socialdemokraternas
              förslag om en nordisk gränshindersombudsman blev verklighet. Som
              enskild är man väldigt liten mot till exempel en stor myndighet.
            </seg>
            <seg n="24f78bc3">
              Herr talman! Ett annat område som är centralt för nordiskt samarbete
              är klimat- och miljöfrågorna. De måste ligga i topp på vår nordiska
              dagordning. Tillsammans blir vi starkare och får en tydligare
              roll i internationella sammanhang både inom FN:s klimatförhandlingar
              och inom EU-arbetet.
            </seg>
            <seg n="e35bd4d2">
              Resultatet av förhandlingarna inom både Rio + 20 och de internationella
              klimatförhandlingarna visar med förskräckande tydlighet behov
              av mycket större ansträngningar för att möta de klimathot vi ser
              framför oss. Jag menar att ökat nordiskt samarbete kan göra skillnad.
              Vi kan vara föregångare i klimatarbetet. Här har Nordiska rådets
              miljö- och naturresursutskott uppmanat regeringarna och sagt att
              Norden måste agera för att anpassa vår beredskap inför de kommande
              temperaturhöjningar som kan överskrida de två grader som är det
              internationellt överenskomna målet.
            </seg>
            <seg n="d8cdbb9b">
              Tillsammans med klimatfrågorna är energipolitiken de viktigaste
              frågorna att öka samarbetet kring. Vi har många gånger stor samsyn,
              och våra nordiska länder ligger i framkant med ny energiteknik.
              Energisäkerheten är en viktig fråga för såväl medborgarna som
              för industrin i Norden.
            </seg>
            <seg n="fc9a4e4e">
              Herr talman! Jag måste också nämna frågan om det nordiska pantsystemet
              för plastflaskor och burkar. Det är en fråga som har hängt med
              under flera år, och jag hoppas verkligen att vi kommer fram till
              en lösning. För mig är det självklart att detta är ett nordiskt
              problem och att det finns en stor nordisk nytta med att hitta
              ett gemensamt pantsystem. Jag hoppas att ni som kommer att vara
              ledamöter i den svenska delegationen inte släpper denna fråga.
            </seg>
            <seg n="6ccb1271">
              Herr talman! Arktis har blivit väldigt intressant och hett under
              senaste åren. Fler och fler länder vänder sina blickar mot Arktis
              utifrån att naturtillgångarna blir mer tillgängliga när klimatet
              förändras. Likaså öppnas nya fartygsleder när istäcket minskar.
              Allt detta gör att Arktis har kommit helt i fokus i dag. Men ibland
              känner jag att vi glömmer bort att det bor och lever folk där.
              Det är människor som måste få sin inkomst och kunna leva ett drägligt
              liv. De är väldigt utsatta nu när temperaturen långsamt ändras
              och förutsättningarna blir annorlunda.
            </seg>
            <seg n="ae3190d6">
              Vi politiker i de arktiska länderna måste tillsammans med urbefolkningarna
              fatta kloka beslut som gynnar alla som bor och lever i området
              likaväl som vi värnar miljön och ställer krav på dem som exploaterar
              naturtillgångarna. Här krävs både klokskap och ökat samarbete
              och att vi träffas, lyssnar och lär av varandra inom Arktis.
            </seg>
            <seg n="481af143">
              Jag vill uppmana kommande regering att ta detta på allvar och
              höja statusen på det arktiska arbetet, bland annat genom att låta
              riksdagen genom skrivelse eller proposition ta aktiv del av hur
              den svenska arktiska strategin och arbetet ska se ut.
            </seg>
            <seg n="0c80b807">
              Till slut, herr talman: Det nordiska samarbetet är viktigt även
              i framtiden. Vi kan bli starkare inom EU-arbetet och det internationella
              arbetet, speciellt inom energi, klimat och miljö.
            </seg>
            <seg n="1e8e0f09">
              Det är viktigt att alltid ha de nordiska glasögonen på här i
              riksdagen och i regeringen när vi stiftar nya lagar eller ändrar
              befintlig lagstiftning. Det är en uppmaning inte minst från den
              person som har jobbat mest intensivt med att lösa gränshinder,
              Ole Norrback, som var ordförande i det nu ombildade Gränshindersforum.
              Han uppmanade oss alla att alltid ha de nordiska glasögonen på.
              Låt visionen om ett gränslöst Norden vara ledstjärna även i framtiden!
            </seg>
            <seg n="96ab05e4">
              Tack för de här åren i Nordiska rådets svenska delegation! Det
              har varit gott kamratskap och spännande debatter, och jag önskar
              er alla som fortsätter lycka till i det viktiga arbetet. Jag vill
              också rikta ett tack till ministern och hennes medarbetare för
              ett gott samarbete och för att vi alltid har kunnat få svar på
              de frågor som vi ställer till er.
            </seg>
            <seg n="0ca072e5">
              Jag önskar er alla en god sommar.
            </seg>
          </u>
          <note n="7cb5bb1e">
            Överläggningen var härmed avslutad.
          </note>
          <note n="f2f1f1a2">
            7 § Avgifter för tillsyn enligt drivmedelslagen
          </note>
          <note n="2bff0e0f">
            Talmannen konstaterade att ingen talare var anmäld.
          </note>
          <note n="2a80aec4">
            8 § Klimatpolitik
          </note>
          <note type="speaker" n="a17f4a0e">
            Anf. 77 SARA KARLSSON (S):
          </note>
          <u who="sara_karlsson_22d648_w" xml:id="i-2cce5821841de098-0" n="3af8dc1f">
            <seg n="621ae9f0">
              Herr talman! Vi ska nu debattera miljö- och jordbruksutskottets
              betänkande 20, Klimatpolitik . Jag vill ta min utgångspunkt i
              den debatt som hölls i denna kammare i torsdags – en aktuell debatt
              om FN:s klimatpanel IPCC:s senaste vetenskapliga rapport. Rapporten,
              som har släppts i tre delar, är viktig läsning om det vetenskapliga
              läget, om klimatförändringarnas effekter och om vad vi kan göra
              för att förhindra och mildra klimatkrisen.
            </seg>
            <seg n="1a67cc45">
              I debatten i torsdags fanns dock ett mycket märkligt inslag.
              Där stod Sverigedemokraterna och försökte avfärda det som IPCC
              säger. Till sin hjälp hade Josef Fransson en referens till en
              forskare, och inget mer. Det är visserligen inte första gången
              som Sverigedemokraterna ger prov på ett oseriöst förhållningssätt
              till vetenskapen; vi ser det på deras sätt att läsa kriminalforskning
              och hur de gör ekonomiska beräkningar över enligt dem icke önskvärda
              svenskar. Men bristen på verklighetsförankring är ändå slående.
              Att ta del av klimatforskningen men välja att förlita sig på ett
              fåtal som säger emot den absoluta majoriteten av klimatforskare
              är ett märkligt grepp. Man får nästan känslan av att SD bara vill
              vara emot.
            </seg>
            <seg n="8a673ef3">
              Sverigedemokraterna kanske tror att denna lilla minoritet forskare,
              som oftast är understödd av oljeindustrin, har rätt. Så kan det
              vara. Jag tycker ändå att det är relevant att ställa en fråga
              till Sverigedemokraterna och Josef Fransson. Tänk om de har fel!
              Tänk om hotet är på riktigt och eftersom det är mänskligt skapat
              också kan avvärjas! Det krävs verkligen ett hjärta av sten för
              att äventyra så många människors liv och hälsa.
            </seg>
            <seg n="33322ccf">
              Herr talman! Vi behöver en politik som bygger på kärlek, på jämlikhet
              och på solidaritet med alla människor. Också här vill jag knyta
              an till debatten i torsdags. Miljöminister Lena Ek framförde ett
              argument som är rätt vanligt förekommande från våra borgerliga
              kamrater här, nämligen att Sverige bara står för 1 promille av
              de totala utsläppen. Underförstått: Äsch, det spelar ändå inte
              så stor roll vad vi gör här.
            </seg>
            <seg n="538b59b6">
              Det är ett farligt sätt att resonera. De flesta länder i världen
              är inte Kina eller USA. Om alla länder skulle resonera som miljöministern,
              och också ofta statsministern, vore det förödande. Dessutom kan
              man se på annat, vid sidan av hur stor andel av de totala utsläppen
              vi står för. Det är hur stor del av den totala befolkningen vi
              utgör. Den är nämligen betydligt mindre. Då blir inte vår promille
              lika futtig längre, för det betyder ju att vi gör anspråk på en
              större del av vårt utsläppsutrymme än vad vår storlek som land
              eller befolkning berättigar. Det är en fråga om jämlikhet.
            </seg>
            <seg n="9f9fb937">
              Det finns såklart historiska skäl till att det ser ut på det
              sättet. Men vad ger oss rätten att tycka att det ska se ut så
              även i fortsättningen, eller att bara ta det med en axelryckning?
              Internationell rättvisa måste vara en central del av klimatpolitiken.
              Att minska våra utsläpp är en solidaritetshandling, för det ger
              utrymme åt andra.
            </seg>
            <seg n="44ec91bc">
              Herr talman! Vår klimatpolitik kan dock även få effekter som
              går utöver betydelsen av att vi minskar våra utsläpp. Det internationella
              klimatarbetet är i ett kritiskt skede. Världen behöver ledarskap.
              Och Sverige har varit och borde vara ett av de länder som tar
              sig an det ledarskapet. Men då behövs en trovärdig politik också
              på hemmaplan och en förhandlingslinje som driver på.
            </seg>
            <seg n="f737b895">
              Just nu sitter vi i läget att den svenska regeringen ska vara
              med och förhandla fram EU:s mål efter 2020. Själv har den svenska
              regeringen inte satt något mål efter 2020. Därför finns det inte
              heller någon långsiktig styrning av den svenska klimatpolitiken.
              Och det är just vad det här betänkandet handlar om till stor del.
            </seg>
            <seg n="9fb1ca40">
              Riksrevisionen har under flera år granskat den svenska klimatpolitiken,
              och den slutliga rapporten släpptes i december förra året. Kritiken
              sammanfattas i följande punkter:
            </seg>
            <seg n="cb83623a">
              Herr talman! Utan mål, prioriteringar, samordning och ansvarsfördelning
              är det svårt att få någon styrfart på klimatpolitiken. Och beslut
              som fattas riskerar att bli motstridiga.
            </seg>
            <seg n="3eefce26">
              Ett tydligt exempel är infrastruktur. Det är långsiktiga beslut
              som kräver god planering. När regeringen behövde underlag för
              en ny infrastrukturplan som ska sträcka sig fram till 2025 gick
              uppdraget naturligtvis till regeringens expertmyndighet Trafikverket.
              Man kan tänka sig att det underlag som Trafikverket skulle ta
              fram skulle vara samordnat med klimatmålen. Men så blev det inte.
              Det som skulle bli regeringens proposition var en infrastrukturplan
              som strider mot klimatmålen. Det är anmärkningsvärt. Och det är
              en följd av att det inte finns någon tydlig styrning, just det
              som Riksrevisionen pekar på. Bristen på klimatpolitisk styrning
              av just Trafikverket pekade Riksrevisionen på i en delrapport
              redan 2012.
            </seg>
            <seg n="6d0ab849">
              Vi föreslår att det inrättas ett klimatpolitiskt ramverk vid
              sidan av det finanspolitiska. Det skulle i korthet innebära att
              vi pekar ut skarpa mål till 2050 och på vägen dit, också uppdelat
              i sektorer. På kortare sikt sätts utsläppstak på fem år, med en
              årlig uppföljning som läggs till budgetarbetet och till det ett
              oberoende klimatpolitiskt råd som granskar och lägger förslag.
            </seg>
            <seg n="ff246980">
              Vi i Sverige skulle behöva samma typ av blocköverskridande uppslutning
              bakom ett sådant ramverk som finns bakom det finanspolitiska.
              Det skulle skapa en tydlighet kring mål och prioriteringar, ansvarsfördelning
              och samordning, just de områden där nuvarande klimatpolitik brister.
              Jobbet är inte gjort bara för att ett ramverk finns på plats.
              Vi kommer att behöva göra stora investeringar och jobba mycket
              med olika typer av styrmedel. Men ramverket vore en solid grund
              att stå på. Därför, herr talman, yrkar jag bifall till reservation
              15.
            </seg>
            <seg n="c06120bb">
              Regeringen tillsatte 2011 ett arbete som skulle kunna vara en
              början till ett sådant ramverk – Färdplan 2050. Naturvårdsverket
              redovisade materialet 2012, och sedan dess har vi väntat på att
              något ska hända. Faktum är att klimatpolitiken i princip har tagit
              paus i väntan på det. Men någon proposition har inte kommit.
            </seg>
            <seg n="687c44a2">
              Regeringens svar på Riksrevisionens kritik blev alltså inte att
              försöka rätta till bristerna. I stället tillsätter regeringen
              en utredning med i princip samma uppdrag som Naturvårdsverket
              fick 2011. Det är löjeväckande. Det finns såklart en orsak till
              detta. Partierna som kallar sig det enda regeringsalternativet
              är inte överens. Och det är klart att de vill begrava den här
              stridsfrågan ett par år till. Men det är inte ett rimligt sätt
              att hantera ett så viktigt politiskt område. Det är ansvarslöst.
            </seg>
            <seg n="fce69e8d">
              Herr talman! Jag var på klimatriksdagen i går. Uppemot 600 personer
              hade samlats för att uppmärksamma klimatfrågan och behandla motioner.
              Vi fick med oss förslagen, vi som var där – det var representanter
              för de flesta partier – och det hölls även en tyst minut för de
              partier som valde att inte delta.
            </seg>
            <seg n="c60ffa4f">
              Vi fick som sagt med oss förslagen när vi gick. Det är många
              bra förslag, men framför allt är det ett tydligt budskap till
              oss i denna kammare: Det behöver hända mer, och vi har inte tid
              att vänta.
            </seg>
            <seg n="47486d34">
              De har rätt, men då krävs ett regeringsskifte. Förhoppningsvis
              kan vi då också hitta vägar till ett blocköverskridande samarbete
              i denna, för vår generation, ödesfråga.
            </seg>
          </u>
          <note type="speaker" n="9c205498">
            Anf. 78 HELENA LEANDER (MP):
          </note>
          <u who="helena_leander_a60b39_w" xml:id="i-913e4947a717b53f-0" n="8913d930">
            <seg n="498e65b2">
              Herr talman! Häromveckan talade vi om FN:s klimatpanel IPCC och
              det budskap de kom med i sina senaste rapporter om det vetenskapliga
              läget. De manar till handling. Det är bråttom, men det är inte
              för sent.
            </seg>
            <seg n="da6fdb59">
              I dag ska vi tala om vad vi ska göra åt saken. Vi ska också tala
              lite extra om Riksrevisionens granskning av regeringens klimatpolitik.
              Jag tänkte börja i den änden.
            </seg>
            <seg n="fac72249">
              Den kritik som Riksrevisionen riktar är allvarlig och värd att
              ta på allvar. Det handlar om att det finns ett stort gap mellan
              teori och praktik i klimatpolitiken. Det gäller inte så mycket
              fram till 2020; det målet är nämligen medvetet satt så lågt att
              man egentligen inte behöver göra någonting för att nå det. Däremot
              är det ett stort gap mellan det mål som sätts till 2050 och de
              prognoser vi ser för utvecklingen om vi fortsätter som nu. Egentligen
              är det inget mål till 2050 – de otydliga målen är också en del
              av de problem som revisionen tar upp – utan en vision, en ganska
              fluffig sådan, om noll nettoutsläpp. Och beroende på vad man lägger
              i begreppet netto kan det bli nästan hur mycket eller hur lite
              som helst.
            </seg>
            <seg n="034036cb">
              Det leder till en väldig osäkerhet för de människor som för egen
              del eller för sitt företag står inför stora investeringar. Att
              bygga en ny masugn eller något sådant är en ganska dyr historia,
              och då vill man veta: Kommer det att kosta att släppa ut koldioxid?
              Hur mycket kommer det att kosta? Vilken klimatpolitik kommer vi
              att ha? Lönar det sig att göra de klimatsmarta investeringarna,
              eller ska jag köra på som jag brukar göra? Här behövs en tydlighet
              från politiken för att människor ska våga göra de klimatsmarta
              investeringarna i stället för att av osäkerhet om den politiska
              utvecklingen köra på åt ett håll som vi vet är ohållbart.
            </seg>
            <seg n="c1d5689b">
              Osäkerheten späds dessutom på av de målkonflikter vi ser i politiken
              där regeringen inte har varit särskilt benägen att prioritera
              klimatmålet på det sätt som de har sagt att de vill göra. Sara
              Karlsson nämnde infrastrukturpolitiken som ett tydligt exempel
              där de har vissa klimatmål och sedan medvetet lägger fram en infrastrukturplan
              som går rakt på tvärs mot den. Det gör det också osäkert. Ska
              man våga göra det klimatsmarta eller inte? Kommer det att löna
              sig eller inte? Hur kommer förutsättningarna att se ut? Vi behöver
              mycket större tydlighet i klimatpolitiken för att vi ska få ett
              samhälle där alla drar åt samma håll i stället för att vi kommer
              med fluffiga visioner som inte fylls av innehåll.
            </seg>
            <seg n="a1aafb6f">
              Riksrevisionen lyfter också fram att det är en svag styrsignal
              till näringslivet på klimatområdet, det vill säga för näringslivet
              kostar det inte att släppa ut på samma sätt som det gör i andra
              sektorer. Ibland kan det finnas goda skäl för det. Vi vill inte
              att företag ska flytta utomlands och släppa ut lika mycket där
              i stället. Men risken för att företagen ska flytta utomlands,
              så kallat koldioxidläckage, har man egentligen inte undersökt
              särskilt noga, i alla fall inte från regeringens sida. De motiverar
              det inte med att vissa branscher behöver vissa undantag, utan
              bara man andas att en sådan risk finns kommer man ibland undan
              med det. Det skulle behövas mycket noggrannare studier så att
              inte branscher som skulle behöva en starkare styrning undantas
              och hamnar efter i utvecklingen och missar tåget att ta fram de
              klimatsmarta lösningarna som sedan kommer att bli lönsamma. Sedan
              kan det finnas branscher som kanske behöver undantag, men man
              måste ha bättre underlag innan man kommer med sådana saker.
            </seg>
            <seg n="3b1ccbd3">
              Utifrån den här problembeskrivningen rekommenderar Riksrevisionen
              att politiken ska sätta tydliga mål, långsiktiga mål och en tydlig
              utsläppsbana. Om vi har ett visst mål till 2050 blir det en mer
              eller mindre rak linje dit från dagens nivå, så att vi sänker
              våra utsläpp successivt. Det har man gjort i Storbritannien, och
              alldeles nyligen har Finland också antagit en klimatlag eller
              ett klimatpolitiskt ramverk där man sätter ett långsiktigt mål
              med en utsläppsbana som är kopplad till den och som politiken
              måste hålla sig till.
            </seg>
            <seg n="5e5a8660">
              Då blir det ett utsläppstak för varje mandatperiod, eller vad
              man nu bestämmer för period, som man inte får överskrida. Man
              får fylla den med vilken politik man vill; det står varje regering
              fritt att utifrån sina politiska idéer hitta de bästa verktygen.
              Men om man kan enas om hur man räknar och vart man ska kan det
              föras en diskussion om vilka verktyg som är de bästa i stället
              för att diskussionen handlar om vilka verktyg man inte ska ha
              över huvud taget. Det finns risk för att man missar målen om man
              inte har de verktyg som krävs för att ta sig dit.
            </seg>
            <seg n="27d0c157">
              Det här är någonting som jag tror att vi behöver ha i Sverige.
              Vi behöver ha ett klimatpolitiskt ramverk med tydliga mål, överenskomna
              räknesätt och en utsläppsbana. På det finanspolitiska området
              finns det ett finanspolitiskt ramverk och ett självständigt finanspolitiskt
              råd som granskar politiken och ger rekommendationer. Jag tror
              att de funktionerna behövs också på klimatpolitikens område.
            </seg>
            <seg n="1ce43143">
              Det är egentligen samma mekanik. Det handlar om långsiktiga frågor
              där det är lätt att politiken blir lite släpphänt och att man
              lovar mer än man kan hålla och ställer ut räkningen på kommande
              generationer. Det kan man inte göra inom finanspolitiken, och
              det kan vi inte heller göra inom klimatpolitiken. Därför yrkar
              jag bifall till reservation 15.
            </seg>
            <seg n="64fd1260">
              Om det finns ett klimatpolitiskt ramverk måste man såklart ha
              mål och verktyg. Det kommer vi inte ifrån. Jag menar att Sveriges
              mål ska ta sikte på att ta en rättvis andel av ett globalt en-och-en-halv-gradersmål.
              SMHI har räknat på ett sådant scenario. För Sveriges del skulle
              det innebära minskade utsläpp med i princip 40 procent till 2020,
              minus 66 procent till 2030 och i princip noll till 2050. Helt
              noll är kanske svårt att nå. Det är svårt att helt komma ifrån
              utsläpp från mark och sådant. Men man bör ha inriktningen att
              man ska ned till i princip noll.
            </seg>
            <seg n="c753e085">
              Detta är sådant som vi ska göra här i Sverige. Vi ska självklart
              stödja fattiga länder med pengar och teknik för en mer klimatsmart
              tillväxt så att de kan resa sig ur fattigdom. Men det är ingen
              orsak till att göra mindre här.
            </seg>
            <seg n="ad3e9420">
              Det var de svenska målen, men sedan har vi också EU:s mål till
              2030 som diskuteras för fullt nu. Liksom stora delar av miljörörelsen
              och progressiva företag tror jag att det behövs en sammanhållen
              politik med tre mål: minskade utsläpp, förnybar energi och energieffektivisering.
              Dessa mål hänger ihop, och vi har faktiskt fler mål för politiken
              än bara minskade utsläpp. Dessa mål ger enligt EU-kommissionens
              egen konsekvensbedömning bättre effekt för både jobben och folkhälsan.
              De ger också ett minskat behov av energiimport från till exempel
              Ryssland, förutom att de har effekt på klimatet.
            </seg>
            <seg n="34643ca3">
              Detta är någonting som jag tycker att vi från Sverige ska stödja.
              Jag tycker också att vi bör ha en tuffare position när det gäller
              utsläppsminskningar än det mål som regeringen har antagit och
              som i princip stöder bara 40 procents minskningar, även om man
              kan tänka sig internationella insatser därutöver. Vi vill ha en
              utsläppsminskning med 60 procent i EU.
            </seg>
            <seg n="6fa27e06">
              För att nå detta måste vi skärpa utsläppshandeln inom EU som
              är det viktigaste verktyget för de industrier och andra anläggningar
              som ingår i hela EU:s utsläppshandel. Priset har i dag kraschat
              och blivit så lågt att det i praktiken inte är styrande.
            </seg>
            <seg n="7221252a">
              Det bästa är ju såklart om vi kan skärpa målen och ta ut utsläppsrätter
              ur systemet så att man får den styrning som man en gång tänkte
              sig. Men jag tror att vi får vara lite pragmatiska och fundera
              på olika verktyg som kan rädda det kapsejsade systemet och även
              fundera på sådana mekanismer som prisgolv och liknande som åtminstone
              kan se till att priset inte sjunker till en för låg nivå. I så
              fall har vi återigen problemet med bristande långsiktighet och
              tydlighet för investerare som vill veta om de kan göra en investering
              eller inte och räkna hem den. Har man ett system där minsta lågkonjunktur
              kan få det att krascha vågar man inte göra de långsiktiga investeringar
              som behövs för klimatet.
            </seg>
            <seg n="e4cf9838">
              Får vi en bra klimatpolitik i EU med tuffa mål och med en utsläppshandel
              som levererar, då är vi så mycket starkare rustade sedan när EU
              ska delta i de stora klimatförhandlingarna i Paris nästa år för
              att få fram ett globalt klimatavtal. Därför är det avgörande att
              Sverige driver på för att ha en tuff position i EU, och såklart
              en tuff position i Sverige också.
            </seg>
            <seg n="28c81419">
              Vi måste visa att vi i de rika länderna står upp för de löften
              som vi har gett till de fattiga länderna. Om vi stöder dem med
              pengar utöver biståndet för att de ska kunna minska sina utsläpp
              och anpassa sig till ett förändrat klimat samtidigt som vi tar
              vårt rättmätiga ansvar för att minska våra utsläpp till hållbara
              nivåer, då är det mycket lättare att få i gång ett samtal och
              nå ett starkt globalt klimatavtal som kan hålla oss under katastrofala
              klimatförändringar.
            </seg>
            <seg n="f1070338">
              Jag hoppas att vi alla kan skicka en stark signal om att vilken
              regering som än åker dit ska göra vad den kan. Jag hoppas att
              den regeringen kommer att vara rödgrön.
            </seg>
          </u>
          <note type="speaker" n="5435d40d">
            Anf. 79 JOSEF FRANSSON (SD):
          </note>
          <u who="josef_fransson_167e6b_w" xml:id="i-7f4955b481c3a698-0" n="16ea6db9">
            <seg n="cc6c0412">
              Herr talman! I dag håller vi vår andra klimatdebatt inom loppet
              av fem dagar. I torsdags hölls nämligen en så kallad aktuell debatt
              om IPCC:s senaste rapportsläpp. Där valde jag att lyfta fram ett
              antal citat från Sveriges troligen mest meriterade klimatforskare,
              Lennart Bengtsson, som jag menar är viktiga för att nyansera svensk
              klimatdebatt.
            </seg>
            <seg n="71c18ae2">
              I dag ska vi däremot debattera betänkande MJU20 om klimatpolitik,
              och i detta betänkande har Sverigedemokraterna 9 reservationer.
              Givetvis står vi bakom samtliga dessa, men för tids vinnande väljer
              jag att endast yrka bifall till reservationerna 3, 7 och 25.
            </seg>
            <seg n="9b08526f">
              Herr talman! När vi i torsdags höll den så kallade aktuella debatten
              gick jag lite utanför ramarna för hur klimatdebatten normalt förs
              i Sverige. Föga förvånande flög epiteten och fördömandena friskt
              i min riktning. Men lika lite som detta förvånar, lika lite bryr
              jag mig om detta.
            </seg>
            <seg n="54ba07b2">
              Jag hävdar med bestämdhet att debattklimatet är riktigt illa
              däran inte bara i Sverige utan även utanför, där forskare som
              ger en annan bild av läget tystas och mobbas ut.
            </seg>
            <seg n="56bfa202">
              Det sägs inte sällan att i princip alla forskare är helt överens
              angående den globala uppvärmningen. Men ingenting kunde vara mer
              fel.
            </seg>
            <seg n="b9ffe3f5">
              Inte sällan slänger sig politiker med siffran 97 procent, ibland
              till och med 99 procent. Jag skulle nog tro att man kan hitta
              en rad gemensamma nämnare bland 97 procent av forskarna som sysslar
              med klimatforskning som även jag själv ställer upp på. Varken
              jag eller särskilt många forskare förnekar växthuseffekten eller
              att mänsklig aktivitet påverkar denna. Inte heller är det väl
              någon som annat än instämmer i att jordens medeltemperatur ökat
              med ca 0,8 grader sedan förindustriell tid. Dock är det nog ganska
              få, om ens någon, som hävdar att hela denna uppvärmning är kopplad
              till mänsklig aktivitet. Ett mer rimligt antagande är väl att
              det är ungefär fifty–fifty.
            </seg>
            <seg n="79c82b85">
              Vidare är jag tillsammans med en stor majoritet forskare, inklusive
              många av de vetenskapsmän som nedvärderande brukar kallas skeptiker
              eller förnekare, helt överens om att vi behöver minska våra utsläpp
              av växthusgaser. Men jag menar att det inte kan ske med de metoder
              och den politik som föreslås i dag.
            </seg>
            <seg n="d017704c">
              Jag ska återkomma till detta om en stund.
            </seg>
            <seg n="4692291e">
              Att det däremot råder något slags konsensus om vad framtiden
              har att bjuda på ställer jag dock inte upp på. Detta visade inte
              minst den hearing i representanthusets utskott för vetenskap som
              ägde rum i Washington för ett par veckor sedan där fyra prominenta
              amerikanska vetenskapsmän och experter på IPCC frågades ut.
            </seg>
            <seg n="cd60ea5e">
              Där kunde man tydligt se en mångfald av åsiktsriktningar. IPCC
              fick en hel del svidande kritik, inte minst för den politisering
              av vetenskapen som sker genom IPCC och inte minst av Richard Tol,
              som hoppade av arbetet med Summary for Policymakers i protest
              mot den politiserade slagsidan.
            </seg>
            <seg n="52321a79">
              Något annat som allt fler blir alltmer överens om är att de datamodeller
              som ligger till grund för mycket i klimatdebatten är tämligen
              värdelösa. Sedan deras respektive tillkomst har de konsekvent
              misslyckats med att beskriva framtiden så som den senare har utvecklat
              sig.
            </seg>
            <seg n="796924fc">
              Som jag har sagt här i tidigare debatter vid ett flertal tillfällen
              har jordens medeltemperatur inte stigit på 16–17 år, trots ett
              snabbt och tilltagande tillskott av växthusgaser i atmosfären.
              Hur stora växlar man ska dra av detta faktum kan givetvis diskuteras
              gällande den långsiktiga utvecklingen. Modellerna har dock en
              tendens att konsekvent överdriva uppvärmningen flera gånger i
              förhållande till senare observerade data.
            </seg>
            <seg n="56d1962a">
              De flesta datamodeller bygger på en positiv återkoppling, en
              så kallad feedback, men i realiteten har vi under senare decennier
              snarare kunnat observera en negativ återkoppling.
            </seg>
            <seg n="8da45208">
              Till detta kan det vara värt att notera att havsisutbredningen
              på Antarktis var rekordstor vid sitt senaste maximum 2013 sedan
              man började mäta den 1979. Vilka slutsatser man ska dra av detta
              kan diskuteras, men min poäng är att man ska vara försiktig med
              att bara se de förändringar som driver fram den egna på förhand
              satta tesen. Att påstå att debatten är över är inget annat än
              billig och rent antiintellektuell propaganda.
            </seg>
            <seg n="534e1d57">
              Allt detta tycks mycket besvärande för er andra att tala om,
              och hittills har jag inte hört någon av er ens ta dessa ord i
              er mun.
            </seg>
            <seg n="1878019f">
              För ett år sedan stod till exempel Gustaf Fridolin här i talarstolen
              och deklarerade självsäkert att vi minsann rusade mot en uppvärmning
              på fyra grader. Det lustiga i sammanhanget är att jordens medeltemperatur
              faktiskt inte stigit alls sedan Fridolin 1999 blev språkrör för
              Grön ungdom. Gissningsvis gäller en liknande situation för de
              flesta som deltar i debatten här i dag.
            </seg>
            <seg n="dd39123e">
              Ofta förekommer i klimatdebatten argumentet att även om modellerna
              har fel är det ändå rätt att göra allt som står i vår makt som
              ett slags försäkring och säkerhetsåtgärd. Jag menar att detta
              är ett grovt feltänk och ett vansinnigt dumt sätt att värdera
              risk. Klimatpolitiken, om den fortsätter föras som i dag, kostar
              nämligen enorma pengar och tar resurser i anspråk som man kunde
              göra mycket gott för här och nu.
            </seg>
            <seg n="63d4a722">
              Som jag resonerar måste miljöproblem som dödar människor i dag
              ges en högre prioritet än sådana som hypotetiskt kan skada människor
              i framtiden.
            </seg>
            <seg n="3c439f29">
              Det talas ofta om att den globala uppvärmningen drabbar i första
              hand fattiga människor. Bör man då inte tolka detta som att det
              är fattigdomen i sig som är problemet? Dagens klimatpolitiska
              riktning kommer dessutom att göra världen väsentligt fattigare.
            </seg>
            <seg n="d6afdc06">
              Det kanske största och mest dödliga miljöproblemet för världens
              fattiga i dag är luftföroreningar till följd av att människor
              tvingas laga mat över öppen eld i brist på alternativ. Bristen
              på gas och elektricitet är alltså det stora problemet, inte att
              världen använder för mycket energi.
            </seg>
            <seg n="795210e4">
              Herr talman! Sverigedemokraterna eftersträvar en human klimatpolitik
              med en inriktning som tillåter fattiga en ekonomisk tillväxt så
              att de kan ta sig ur sin fattigdom. På så vis står människor bättre
              rustade för de klimatförändringar och extremväder som garanterat
              kommer, oavsett i vilken grad mänsklig påverkan är orsaken och
              det som är drivande. Vi efterfrågar en klokare användning av de
              begränsade resurserna där tillväxt, marknadsekonomi och teknisk
              utveckling är ledord.
            </seg>
            <seg n="19348002">
              Min kritik mot den svenska klimatdebatten kan delas in i tre
              olika delar: dels den ensidiga och överdrivna sakanalysen, dels
              den märkliga gå-före-politiken och dels de faktiska konkreta åtgärderna.
            </seg>
            <seg n="7c38a562">
              När det till att börja med gäller den ensidiga sakanalysen är
              det för mig beklämmande hur ni alla i den politiska debatten okritiskt
              väljer att hålla fast vid varje värstascenario. Än värre blir
              det när ni väljer att framställa det som rena fakta, trots att
              IPCC gör olika sannolikhetsbedömningar för olika scenarier och
              bedömer de värsta scenarierna som mindre sannolika.
            </seg>
            <seg n="0e549c5d">
              Fakta är vad vi kan mäta, undersöka och verifiera. Om framtiden
              finns dock inga fakta, bara prognoser och mer eller mindre kvalificerade
              antaganden. Men ni tar varje storm, varje översvämning och varje
              avvikelse i vädret till intäkt för att världen snabbt håller på
              att förändras, trots att statistiken inte påvisar att extremväder
              blivit vanligare.
            </seg>
            <seg n="9a365ebb">
              Samma sak är det med den påstådda havsnivåhöjningen. Hela städer
              ska enligt vissa ligga under vatten vid sekelskiftet, trots att
              havsnivåhöjningen ligger stabilt och beskedligt på ungefär två
              tre millimeter per år och har gjort så i minst 150 år, långt före
              industrialiseringen – en väldigt rät och fin linje. Jag säger
              nu på intet vis att radikala förändringar inte kan ske. Vad jag
              hävdar är att det är osannolikt, vilket också är i linje med vad
              IPCC säger i ämnet.
            </seg>
            <seg n="70371dba">
              Ni målar alltid upp en extremt dyster framtid och kräver sedan
              väljarnas gunst för att göra något åt detta, men det finns inga
              radikalåtgärder. Medan Sverige minskar sina utsläpp något, och
              möjligen Europa likaså, reser sig tidigare utsatta ur sin fattigdom.
              Detta är nästan enbart positivt, som jag ser det, men det kommer
              att betyda väsentligt högre utsläpp under flera årtionden framöver.
              Det gäller oavsett Sveriges inhemska utsläpp.
            </seg>
            <seg n="193aabce">
              Den ensidiga sakanalysen betyder också att man konsekvent väljer
              bort vetenskapliga rön som talar emot de värsta scenarierna men
              också de positiva effekterna som faktiskt finns av den högre koldioxidhalten.
              Alla fick vi väl förhoppningsvis lära oss i grundskolan att koldioxid
              är växternas mat. Och när växterna får mer mat växer de snabbare
              och blir dessutom mindre känsliga för torka, vilket sammantaget
              gjort att världen är grönare än någonsin.
            </seg>
            <seg n="36fb206c">
              Skördarna runt om i världen slår all-time record, till stor del
              kopplat till att växterna får mer CO2. Fler fattiga kan äta sig
              mätta.
            </seg>
            <seg n="793a89af">
              I Sverige växer skogen som aldrig tidigare och bidrar till den
              svenska välfärden. Att detta är skäl att inte minska växthusgasutsläppen
              påstår jag på intet sätt. Däremot blir utsagorna om ökenutbredning
              och minskade skördar genast mer komplexa och troligtvis rent felaktiga.
            </seg>
            <seg n="111af44b">
              När ni, åtminstone den absoluta merparten av er, med emfas hävdar
              att Sverige måste gå före med utsläppsminskningar nationellt måste
              jag verkligen ifrågasätta hur ni resonerar.
            </seg>
            <seg n="3f924086">
              Sverige är bäst. Vi ligger före. Vi har de lägsta utsläppen av
              växthusgaser per capita i hela den industrialiserade världen och
              har sannerligen inget att skämmas för. Huvudskälet till att vi
              har så låga utsläpp är givetvis vattenkraften och kärnkraften
              samt att vi redan på 70- och 80-talen minskade vår användning
              av olja som energikälla för uppvärmning. Sätter vi lilla Sverige
              i det globala perspektivet vet vi förhoppningsvis alla att det
              här landet bara står för en dryg promille av utsläppen. Och medan
              vi minskar våra utsläpp lite grann på marginalen ökar omvärlden
              sina i takt med att fattiga och utsatta människor går mot mer
              en dräglig levnadsstandard.
            </seg>
            <seg n="a9947690">
              Jag har sagt det förut, men det är värt att poängtera igen: Sveriges
              genomsnittliga utsläppsminskning på ett år ökar Kina sina utsläpp
              med ungefär var 20:e timme.
            </seg>
            <seg n="45aa2770">
              Även EU är en alltför liten del av världen för att unionens utsläppsminskningar
              ska kunna spela någon större roll. I nuvarande takt ökar omvärlden
              sina växthusgasutsläpp med ett helt EU på mindre än fem år.
            </seg>
            <seg n="b3a0e221">
              Med dessa fakta som utgångspunkt bör det för var och en stå klart
              att utsläppsfrågan måste hanteras globalt och med andra infallsvinklar.
              Risken är överhängande att mycket av industrins utsläpp annars
              bara flyttar till en annan del av världen i så kallat koldioxidläckage.
            </seg>
            <seg n="8f9a0a50">
              En liten avslutning – och det är det mest beklämmande av allt
              här – är den huvudlösa åtgärdspolitiken i Sverige. Ni har valt
              det absolut värsta och mest osannolika scenariot som framtidsbild
              och tutat i er själva och omgivningen att det vi i Sverige gör
              får mätbara effekter på växthusgasutsläppen liksom att det är
              bråttom. Då föreslås och genomförs extremt kostsamma och ogenomtänkta
              panikåtgärder som är fullkomligt verkningslösa för att få ned
              utsläppen ens på lokalt plan. Jag talar då såklart om de omhuldade
              biodrivmedlen etanol och biodiesel som till och med IPCC nu tagit
              sin hand ifrån. Jag talar vidare om vindkraft och solceller som
              i Sverige i stället ökar utsläppen av växthusgaser. Och även om
              de hade funkat ändamålsenligt, vilket de inte gör, är tekniken
              alltför dyr för att utvecklingsländerna ska ha en chans att nyttja
              dem.
            </seg>
            <seg n="644db375">
              Dessa åtgärder kostar det svenska samhället miljarder och åter
              miljarder varje år. Dessa pengar skulle givetvis kunna göra enorm
              nytta om vi i stället satsade dem på breda forskningsprogram med
              målet att skapa nästa generations gröna energi, som då måste vara
              så billig att den konkurrerar ut de fossila bränslena. Jag är
              fullständigt övertygad om att så skulle kunna ske, att Sverige
              faktiskt skulle kunna spela en roll på riktigt i klimatfrågan.
              Det gör vi dock inte i dag.
            </seg>
          </u>
          <note type="speaker" n="25f07bbf">
            Anf. 80 HELENA LEANDER (MP) replik:
          </note>
          <u who="helena_leander_a60b39_w" xml:id="i-913e4947a717b53f-1" n="8913d930">
            <seg n="8455e551">
              Herr talman! Man får ha andra åsikter även i klimatfrågan, men
              då ska man vara tydlig med att det är ens egna åsikter och inte
              försöka klistra på dem på IPCC, som ju engagerar många forskare
              och granskas och kritiseras av ytterligare många forskare. Det
              är en betydligt större mängd kunskap än den enda vetenskapsman
              som Josef Fransson väljer att lyfta fram.
            </seg>
            <seg n="e849c825">
              Den amerikanska vetenskapsakademin PNAS journal publicerade en
              undersökning av olika klimatforskare och kom fram till att ca
              98 procent följer huvudlinjen att det är människan som står bakom
              de globala klimatförändringar vi ser i dag. Detta viftar Josef
              Fransson bort och säger att det gissningsvis är fifty–fifty. Vad
              baserar han det på? Det är oklart.
            </seg>
            <seg n="60c03c0d">
              Vi får höra kritik mot klimatforskning som man kan rikta mot
              vilken forskning som helst. Det är svårt att göra klimatmodeller.
              Det är svårt nog att göra väderprognoser för de närmaste dagarna.
              Jag vet inte om Sverigedemokraterna kollar på väderprognoserna
              ibland.
            </seg>
            <seg n="156fb5b0">
              Frågan är vad Josef Fransson har för belägg för att klimatmodellerna
              visar fel åt det hållet som Josef Fransson tror, det vill säga
              att det är överdrivet. Tänk om det tvärtom är ännu värre än vad
              vi tror! Vi får nog hålla till godo med att det är de bästa modeller
              vi har och anpassa oss utifrån det.
            </seg>
            <seg n="18409770">
              Om det blir de värsta scenarierna som förutspås är det väldigt
              allvarligt. Då står människors liv på spel, särskilt fattiga människors.
              Det är rätt att fattigdomen i sig gör människor mer utsatta, men
              det är inte lättare att ta sig ur fattigdom om skördarna slår
              fel på grund av förändrat klimat.
            </seg>
            <seg n="4bc16cb5">
              Detta är en av de effekter som IPCC lyfter fram som troliga konsekvenser
              av en ökad klimatförändring. Att då komma dragande med att växter
              äter koldioxid är att förminska problemet.
            </seg>
            <seg n="9e38c687">
              Vattnet kommer att stiga. Det är det troliga scenario som IPCC
              målar upp. Det måste vi planera utifrån. Vi kan inte bara slå
              ifrån oss.
            </seg>
          </u>
          <note type="speaker" n="4864a9c5">
            Anf. 81 JOSEF FRANSSON (SD) replik:
          </note>
          <u who="josef_fransson_167e6b_w" xml:id="i-7f4955b481c3a698-1" n="16ea6db9">
            <seg n="aebbd204">
              Herr talman! Som vanligt är det många frågor från Helena Leander.
              Det blir svårt att svara på allt.
            </seg>
            <seg n="89d98762">
              I den mån jag tar stöd i IPCC gör jag det utifrån att jag har
              läst deras rapport och utgår därifrån. Allt jag sade var inte
              hämtat från IPCC, men frågan om etanol börjar man där se alltmer
              kritiskt på. Man börjar också se mer och mer kritiskt på hur modellerna
              har slagit. Därför gick man, som jag uppfattade det, in i AR 5
              och sänkte lägstanivån. Man hänvisade till att man nu visste mer
              och förstod mer än vid AR 4 och därför sänkte den nedre nivån
              för ett möjligt framtidsscenario. Det var väl självkritik om något
              från IPCC.
            </seg>
            <seg n="6acbf7ca">
              Jag ska passa på att ställa ett par frågor till Helena Leander.
              På er partistämma landade ni i att ekonomisk tillväxt är av ondo
              och att vi räddar miljön om vi blir fattigare och jobbar mindre.
            </seg>
            <seg n="ba161416">
              Jag har några konkreta frågor:
            </seg>
            <seg n="9a28331e">
              Är den avskaffade tillväxten önskvärd också i andra delar av
              världen, till exempel Sydostasien, Afrika och Sydamerika?
            </seg>
            <seg n="7d0d3ef1">
              Kan Helena Leander nämna några fattiga länder i världen som jobbar
              mer effektivt med miljöreformer än vad Sverige gör, till exempel
              med luft, vatten och biologisk mångfald? Tror inte Helena Leander
              att det kan bli ganska svårt att få till vettiga miljöreformer
              oavsett vad det gäller om vi blir en mycket fattigare värld?
            </seg>
          </u>
          <note type="speaker" n="42b93641">
            Anf. 82 HELENA LEANDER (MP) replik:
          </note>
          <u who="helena_leander_a60b39_w" xml:id="i-913e4947a717b53f-2" n="8913d930">
            <seg n="131e5a2b">
              Herr talman! Jo, det skulle nog bli svårt om vi hade som mål
              att få en fattigare värld. Men Josef Fransson tror väl inte på
              allvar att det är Miljöpartiets politik? Vi har sagt att vi inte
              tycker att politiken ska bygga på ekonomisk tillväxt. Det ska
              inte vara den ekonomiska politikens främsta mål. Det är inget
              konstigt.
            </seg>
            <seg n="cbecd1b4">
              För mig är syftet med politik att människor ska må bra här och
              på andra håll, nu och i framtiden. Då kan ekonomisk tillväxt vara
              ett medel, inte minst i fattiga länder som behöver bli rikare.
              Men vi kan inte vifta bort alla krav som skulle göra världen bättre
              med att de kan tänkas påverka tillväxten i ett redan rikt land.
              Det var mitt svar på det.
            </seg>
            <seg n="eb70e27c">
              Josef Fransson kommer med olika påståenden som går att bemöta
              utifrån det som IPCC redogör. IPCC redogör till exempel för de
              förändringar man sett de senaste 15 åren, hur det här decenniet
              är varmare än det tidigare och så vidare. Alla dessa invändningar
              är inget som Josef Fransson kommit på själv, utan det är sådant
              som man resonerar kring i det vetenskapliga samhället. Trots det
              gör man bedömningen att vi står inför mänskligt orsakade klimatförändringar,
              och med den takt vi håller ser det ganska läbbigt ut.
            </seg>
            <seg n="53224d07">
              Sverigedemokraterna kör sin det-skulle-kunna-vara-onödigt-politik.
              Har ni tur kanske det inte händer något, men har ni otur blir
              det väldigt jobbigt, framför allt för de länder som är fattiga.
            </seg>
            <seg n="1388d65d">
              De länder som är fattiga i dag och som ser hur vi har blivit
              rika genom att förstöra atmosfären är inte så peppade på att behöva
              göra en massa åtaganden medan vi fortsätter med våra utsläpp som
              många gånger är högre än deras. Även om Sverige ligger ganska
              lågt för ett rikt land är rika länder generellt sett betydligt
              större utsläppsbovar än fattiga, även om det finns undantag.
            </seg>
            <seg n="53d36bda">
              Därför behöver vi rika länder ta vårt ansvar och både minska
              våra utsläpp och stötta fattiga länder. Men vad är Sverigedemokraternas
              lösning på detta?
            </seg>
          </u>
          <note type="speaker" n="8e8514e4">
            Anf. 83 JOSEF FRANSSON (SD) replik:
          </note>
          <u who="josef_fransson_167e6b_w" xml:id="i-7f4955b481c3a698-2" n="16ea6db9">
            <seg n="ead84d1d">
              Herr talman! När det gäller Miljöpartiets syn på den ekonomiska
              politiken kan man inte annat än ta sig för pannan. Ni vill omdefiniera
              vad tillväxt är och försöka få det till något annat. Tillväxt
              är vad som blir när fria människor har rätt att försöka förverkliga
              sig själva. Det är inte konstigare än så. Detta vill Miljöpartiet
              av någon anledning definiera om, men tar man denna frihet ifrån
              människor vet jag inte vad som blir kvar.
            </seg>
            <seg n="fb446373">
              Precis som jag sade i mitt anförande menar jag att mycket av
              dagens klimatpolitik i Sverige är onödig och en felsatsning av
              stora summor pengar. Vi har troligtvis världens renaste elproduktionssystem
              med vatten och kärnkraft. Det är i princip fritt från koldioxidutsläpp.
              Men av någon anledning ska man ge sig in i den sektorn och tricksa
              och fixa så att utsläppen i praktiken ökar. Jag antar att de flesta
              här är medvetna om att enligt en livscykelanalys släpper vindkraft
              ut tre gånger så mycket koldioxid per enhet energi som kärnkraft.
            </seg>
            <seg n="03f42c28">
              Jag menar med bestämdhet att det är en fullständigt vansinnig
              politik. Vi skulle kunna göra mycket annat gott för de pengarna.
              Mitt förslag är att vi skickar in åtminstone en del av dem i energiforskning
              så att vi kan få fram nästa generations gröna och rena energi.
              Exakt vad det blir kan jag inte svara på, men fjärde generationens
              kärnkraft ligger väl inom räckhåll.
            </seg>
          </u>
          <note type="speaker" n="4ee5d133">
            Anf. 84 SARA KARLSSON (S) replik:
          </note>
          <u who="sara_karlsson_22d648_w" xml:id="i-2cce5821841de098-1" n="3af8dc1f">
            <seg n="67e677c8">
              Herr talman! Det är fascinerande att höra Josef Franssons syn
              på hur vetenskap går till, att det är något statiskt, att det
              finns en inomvetenskaplig diskussion och att den enda vetenskapen
              man kan ta på allvar är verifierad kunskap om hur saker är. Så
              fungerar inte vetenskap.
            </seg>
            <seg n="5093dcbb">
              Det är svårt att följa Josef Fransson på flera sätt. I mitt anförande
              undrade jag: Tänk om de har fel!
            </seg>
            <seg n="992881e4">
              Det säger Josef Fransson är fel sätt att hantera risk. Jag håller
              inte med. Det här är ingen lekstuga. Vi har ett stort ansvar i
              Sveriges riksdag, och det är fel att äventyra barns framtid och
              människors liv och hälsa runt om i världen när en absolut majoritet
              av forskarna pekar på uppenbara risker.
            </seg>
            <seg n="a0627f8c">
              Josef Fransson fortsätter avfärda det den absoluta majoriteten
              av klimatforskarna säger. Samtidigt säger Josef Fransson att han
              är enig med oss om att vi behöver minska utsläppen. Varför då,
              undrar jag.
            </seg>
            <seg n="caf80545">
              Det är svårt att stå på flera ben på samma gång. Jag skulle därför
              vilja höra vilket ben Josef Fransson står på.
            </seg>
          </u>
          <note type="speaker" n="081ad1e2">
            Anf. 85 JOSEF FRANSSON (SD) replik:
          </note>
          <u who="josef_fransson_167e6b_w" xml:id="i-7f4955b481c3a698-3" n="16ea6db9">
            <seg n="1ded34a7">
              Herr talman! Riskbedömning tycker jag är intressant. Som jag
              sade i mitt anförande har vi i dag människor som tar skada på
              allvar på grund av energifattigdom. De får elda och värma sin
              mat med pinnar de hittar, kodynga och annat, och de tar skada
              av detta.
            </seg>
            <seg n="9be3b971">
              Där har vi ett problem som löses genom att världen behöver få
              mer energi, inte mindre. Om vind- och solkraft är svaret kommer
              det absolut inte att funka. Jag ägnar den huvudsakliga kritiken
              mot de åtgärder och visioner som man har i Sverige och som jag
              menar är fullständigt verkningslösa och aldrig någonsin kan gå
              på export till dem som behöver energin. Om vi ska nå dit måste
              vi satsa på forskning om ny teknik – nästa generations teknik.
            </seg>
            <seg n="7b46bb7f">
              När det gäller långsiktigheten går Socialdemokraterna i bräschen
              för att vi ska satsa här i Sverige. Jag förstår inte varför. Som
              jag sade tycker jag inte att vi har någonting att skämmas för
              eller att vi ska visa oss som ett föregångsland när vi redan är
              det och satsa pengar som skulle kunna gå till mycket annat gott,
              till exempel vård och omsorg.
            </seg>
            <seg n="d086b74e">
              Det Sara Karlsson och hennes politik riskerar är att LO-arbetarnas
              arbeten flyttar någonstans långt bort i Asien och att vi sedan
              får importera våra produkter. Jag vet inte vad arbetarna i Sverige
              säger om den politiken, men det är vad som kommer att ske om Sara
              Karlsson får härja fritt.
            </seg>
          </u>
          <note type="speaker" n="26623abc">
            Anf. 86 SARA KARLSSON (S) replik:
          </note>
          <u who="sara_karlsson_22d648_w" xml:id="i-2cce5821841de098-2" n="3af8dc1f">
            <seg n="b958cc88">
              Herr talman! Att man ser att det finns problem med klimatförändringar
              betyder inte att man inte ser att det också finns andra problem
              såsom stor fattigdom och miljöproblem som drabbar människor både
              i Sverige och runt om i världen.
            </seg>
            <seg n="c997d5e4">
              Vad gäller energifattigdom är det klart att betydligt fler människor
              än i dag behöver ha tillgång till energi. Där ser vi att den förnybara
              energin är mer lönsam än de energialternativ som Josef Fransson
              verkar föredra.
            </seg>
            <seg n="d5700e88">
              Det är intressant med Josef Franssons vurm för fattiga och utvecklingspolitik.
              Sverigedemokraterna skär kraftigt i biståndet i sin budget. Det
              vore intressant att höra hur Josef Fransson ser på att utveckla
              energi och minska energifattigdomen med den budget han företräder.
            </seg>
            <seg n="a9beff7f">
              När det gäller vilket ben Josef Fransson står på fick jag inte
              riktigt svar på det. Han sade i sitt anförande att han tycker
              att man behöver minska utsläppen. Då antar jag att vi i Sverige
              också borde göra det. Jag har dock aldrig hört Josef Fransson
              eller någon annan från Sverigedemokraterna föreslå något sätt
              vi skulle kunna minska utsläppen på här i Sverige.
            </seg>
            <seg n="afd6b532">
              Jag skulle vilja höra något förslag från Sverigedemokraterna,
              gärna på det område där vi har störst problem i Sverige, nämligen
              trafikområdet. Om man nu tycker att det är viktigt att minska
              utsläppen, hur ska vi då minska person- och godstrafikens utsläpp
              i Sverige om Sverigedemokraterna får bestämma?
            </seg>
          </u>
          <note type="speaker" n="564eb177">
            Anf. 87 JOSEF FRANSSON (SD) replik:
          </note>
          <u who="josef_fransson_167e6b_w" xml:id="i-7f4955b481c3a698-4" n="16ea6db9">
            <seg n="3e66a48e">
              Herr talman! Jag får åter upprepa det jag sade: I Sverige har
              vi egentligen ingenting att skämmas för, då vi är bäst i hela
              den industrialiserade världen. Vi är ett föredöme.
            </seg>
            <seg n="27dcffd3">
              Tror tusan att vi måste bli av med de fossila bränslena i transportsektorn
              om vi i Sverige ska sänka våra utsläpp från till exempel fordonssektorn
              ytterligare. Det är den stora puckel vi har.
            </seg>
            <seg n="2a74b4aa">
              Jag tror absolut att elbilar har en framtid. De kommer sannolikt
              inte att göra sitt genombrott här i Sverige, för vi har ett klimat
              som inte är speciellt vänligt mot elbilar. Man ska värma kupén,
              köra genom snö och så vidare. Det genombrottet kommer nog därför
              i huvudsak att ske någon annanstans. Men tids nog har vi batterier
              och kanske fordon med vätgas, vad vet jag? Om vi har billig kärnkraft
              kanske vi kan framställa vätgas i stora mängder. Det är också
              en möjlig utväg.
            </seg>
            <seg n="675668e1">
              Som jag redan har tagit upp skulle naturligtvis också den fjärde
              generationens kärnkraft kunna ge oss säkrare och bättre kärnkraft
              och billig energi som räcker i århundraden och där man mer eller
              mindre har löst avfallsproblematiken. Om vi har gott om elektricitet
              ökar förutsättningarna väsentligt för att vi också ska kunna driva
              våra tåg, bilar och lastbilar med elektricitet.
            </seg>
          </u>
          <note type="speaker" n="9ee84205">
            Anf. 88 JENS HOLM (V):
          </note>
          <u who="jens_holm_b74eb8_w" xml:id="i-71de080d79b21d86-0" n="3e179d43">
            <seg n="94501a6e">
              Herr talman! Jag är rädd för att jag kommer att dra över lite
              på tiden. Det har främst att göra med det tidigare anförandet
              från Sverigedemokraterna.
            </seg>
            <seg n="b2ebf676">
              Jag vill dock börja med att prata om klimatförändringarnas internationella
              dimension. Vi vet att denna fråga inte bara är en miljöfråga utan
              lika mycket en fråga mellan rika nord, där vi lever, och det över
              lag fattiga syd – utvecklingsländerna.
            </seg>
            <seg n="d8b4e9c7">
              Det står inskrivet i klimatkonventionen, som ligger till grund
              för all internationell förhandling om klimatförändringarna, att
              det är de historiska utsläppen som ska räknas. Hur ser det ut
              om vi tittar på dessa? Vilka har belastat klimatet med mest utsläpp?
              Jo, det är den utvecklade världen, de så kallade i-länderna. Vi
              står för drygt 70 procent av alla samlade historiska utsläpp.
              Därför har vi förbundit oss att gå före och minska våra utsläpp.
            </seg>
            <seg n="0f685a73">
              Vi har också förbundit oss att hjälpa utvecklingsländerna med
              ny teknik så att de kan minska sina utsläpp och anpassa sig till
              ett förändrat klimat liksom med pengar så att de har råd att göra
              nödvändiga utsläppsminskningar. Vi ska alltså avsätta klimatbistånd
              som inte tas från det ordinarie biståndet.
            </seg>
            <seg n="4495ce87">
              Varför säger jag detta? Vi hörde tidigare Josef Fransson från
              Sverigedemokraterna slå sig för bröstet och säga att Sverige är
              bäst i världen. I den klimatpolitiska debatten i förra veckan
              hörde vi också vår miljöminister illustrera de totala utsläppen
              i världen med en meter. Miljöminister Lena Ek sade att om världens
              utsläpp är en meter är EU:s utsläpp ungefär en decimeter. Sedan
              har vi mikroskopiska utsläpp som man knappt ser på måttstickan
              – Sveriges utsläpp.
            </seg>
            <seg n="eccc6a4d">
              Vad ville egentligen miljöministern att vi skulle dra för slutsatser
              av det? Hon är inte här i dag, men vi har ett antal borgerliga
              politiker här som jag hoppas kan svara på frågan. Jag får dock
              intrycket att hela vitsen med detta är att relativisera våra utsläpp
              – det vi gör i Sverige är inte så allvarligt.
            </seg>
            <seg n="3b5a1cec">
              Men tänk om människorna i New York, Peking, São Paulo, London
              eller Tokyo skulle säga: Vi står bara för en mikroskopisk del
              av utsläppen. För så är det ju. Om man bara räknar deras enskilda
              utsläpp är de i det stora hela inte särskilt betydande. Så kan
              vi inte se på den här saken, utan det är de historiska utsläppen
              som räknas liksom hur mycket vi släpper ut per person.
            </seg>
            <seg n="fe609676">
              Vi vet att varje svensk släpper ut ungefär sex ton koldioxid
              varje år om vi bara räknar nationella utsläpp, alltså inte våra
              utlandsresor eller effekten av vår import. Titta på människor
              i Bangladesh, Botswana eller Angola! Hur mycket släpper de ut?
              De släpper inte ens ut ett ton per person. Per capita-utsläppen
              i Bangladesh är 0,2 ton varje år.
            </seg>
            <seg n="144d03e1">
              Vi måste därför göra otroligt mycket mer än vi hittills har gjort.
              Det är Vänsterpartiets förslag i klimatpolitiken. Vi vill ha en
              rättvis klimatpolitik. Det handlar om att vi i den utvecklade
              världen ska gå före. Det handlar också om att vi ska hjälpa utvecklingsländerna
              att minska sina utsläpp genom ett nytt additionellt klimatbistånd,
              med den senaste tekniken som de ska kunna använda fritt.
            </seg>
            <seg n="e32bd249">
              Det betänkande vi nu debatterar rör, som tidigare nämnts, delvis
              Riksrevisionens granskning av den borgerliga regeringens klimatpolitik.
              Riksrevisionen konstaterar att det finns ett antal fundamentala
              brister i den politiken. Det är otydligt vad det är för mål som
              gäller på lång sikt och vilka prioriteringarna är, och samordningen
              är i princip icke befintlig.
            </seg>
            <seg n="65ae1b19">
              Miljödepartementet kan ena dagen säga att vi ska ha nollutsläpp
              till 2050, och sedan har vi en infrastrukturminister som tar fram
              en infrastrukturplan som innebär massiva investeringar i nya vägar,
              som kommer att leda till nya utsläpp. Så kan vi självklart inte
              ha det.
            </seg>
            <seg n="ef7cad55">
              Jag trodde och hade hoppats att vi skulle ha kommit längre, för
              redan i regeringens klimatproposition från 2008/09 står det att
              Sverige inte ska ha några nettoutsläpp till atmosfären 2050. Det
              sade man alltså redan i klimatpropositionen i slutet av 2008.
            </seg>
            <seg n="70f18842">
              Sedan tog det några år, men till slut tillsatte regeringen i
              alla fall en utredning om nollutsläpp till 2050. Den utredningen
              tillsattes sommaren 2011, och i december 2012 kom Naturvårdsverket
              med en gedigen utredning om hur vi ska kunna få nollutsläpp till
              2050. Vi i Vänsterpartiet håller inte med om allt i den utredningen,
              men det var i alla fall ett gediget underlag – det får man säga.
            </seg>
            <seg n="d38a5267">
              Sedan tog det ett och ett halvt år av icke-verksamhet från regeringens
              sida. Och nu, för några veckor sedan, vad gör man då? Jo, man
              tillsätter en ny utredning, med precis samma uppdrag, att utreda
              strategier för hur vi ska kunna nå nollutsläpp till 2050. Det
              håller inte!
            </seg>
            <seg n="9ebab9cb">
              Jag tycker att det är ett mycket tydligt exempel på regeringens
              brist i klimatpolitiken och att olika departement säger olika
              saker. Man verkar inte ens veta vad man vill. Man verkar inte
              ens veta vilka mål som ska gälla.
            </seg>
            <seg n="89e53add">
              Ett annat exempel är regeringens utförsäljning av överskottet
              av utsläppsrätter. Man sålde 1,3 miljoner utsläppsrätter till
              Bank of America i början av 2013. Det är lika mycket räknat i
              ton: 1,3 miljoner ton, som regeringen i stället hade kunnat välja
              att annullera, att skrota, så att de inte växte till nya utsläpp
              i ett polskt kolkraftverk eller någon annanstans.
            </seg>
            <seg n="8d5ab8d5">
              Vi rödgröna partier tar upp den problematiken. Vi vill ha mer
              ordning och reda i den svenska klimatpolitiken. Vi tror på ett
              klimatpolitiskt ramverk, och vi i Vänsterpartiet vill också ha
              en koldioxidbudget, som man ska kunna stämma av år för år och
              se till att man verkligen följer den bana som vi behöver vara
              inne på.
            </seg>
            <seg n="143cbfc4">
              Det behöver komma på plats, så att vi får ordning och reda i
              klimatpolitiken. Därför yrkar jag bifall till reservation 15.
              Sedan har jag en hel del ytterligare som jag vill säga.
            </seg>
            <seg n="56a74166">
              Det finns en reservation som har nummer 22. Den handlar om behovet
              av en nationell klimatanpassningsstrategi. Vi i Vänsterpartiet
              står bakom den reservationen.
            </seg>
            <seg n="16d3b52d">
              Vi behöver självklart ett nationellt tag i klimatanpassningsarbetet.
              I dag har vi kommuner och regioner som gör ett viktigt arbete
              för att klimatanpassa Sverige, för att göra oss mer beredda att
              hantera extrema väder, havsnivåhöjning och andra saker. Men vi
              har faktiskt ingen nationell myndighet med det övergripande ansvaret,
              och vi har ingen nationell klimatanpassningsplan. Det behöver
              vi, och det tas upp i reservation 22.
            </seg>
            <seg n="ac863567">
              Jag skulle helst inte vilja lägga en sekund av mitt anförande
              på Sverigedemokraterna. Men det som Josef Fransson presenterade
              i både sitt anförande här och sitt anförande förra veckan kan
              inte lämnas okommenterat. Jag är glad över att Sara Karlsson och
              Helena Leander redan har bemött flera av Josef Franssons påståenden.
              Jag hoppas verkligen att Josef Fransson tar replik på mig, eftersom
              jag inte kan ta replik på honom, så kan vi gå in mer på de här
              detaljerna.
            </seg>
            <seg n="823d6f1f">
              Jag avkrävde dig ett antal svar förra veckan när vi debatterade,
              men det fick jag inte. Jag hoppas att jag får det nu i stället.
            </seg>
            <seg n="c1d1b811">
              Jag skulle vilja avsluta med något som är väsentligt mycket roligare
              att prata om än Sverigedemokraternas och den borgerliga regeringens
              bristande klimatpolitik. Här i min hand har jag de motioner från
              Klimatriksdagen som klubbades igenom i helgen. Klimatriksdagen
              var ett möte som pågick i tre dagar och som samlade hundratals
              människor, från unga aktivister till gamla, mer erfarna människor.
              Alla slöt upp bakom samma engagemang, att vi snabbt måste minska
              utsläppen i Sverige.
            </seg>
            <seg n="7e635075">
              Det var sju motioner som klubbades igenom, och jag var en av
              de politiker som hade den stora äran att få ta emot de motionerna.
              Jag skulle vilja vädja till alla andra debatterande politiker
              här inne att titta noga på de motioner som har klubbats igenom
              vid helgens klimatriksdag. Jag ska kort ta upp dem.
            </seg>
            <seg n="cfe5968f">
              Den första motionen handlar om behovet av nya ägardirektiv för
              Vattenfall. Den andra motionen handlar om behovet av nya regler
              för våra AP-fonder, så att de inte investerar i kol och olja utan
              i det som är förnybart och som är framtiden. En motion handlar
              om behovet av att göra miljövänliga transporter mer attraktiva.
              Det är fullkomligt bisarrt att det är billigare att ta flyget
              ned till södra Europa än att ta tåget.
            </seg>
            <seg n="25daff4a">
              Den fjärde motionen handlar om vikten av att upphandla mer hållbart.
              De 500–600, ja kanske 700 miljarder kronor som våra kommuner,
              våra landsting och staten varje år lägger i offentlig upphandling
              skulle kunna styras upp och göras till en mycket mer progressiv
              upphandling. I motionen tar man upp att det då är fel att lägga
              ned Miljöstyrningsrådet.
            </seg>
            <seg n="8cdf136d">
              Man tar också upp behovet av att få in mer av klimat- och miljökunskap
              i utbildningen i våra skolor. I den sjätte motionen understryker
              man behovet av att verkligen genomföra förslaget 2008 från Klimatberedningen.
              Den lade en mängd förslag som vi egentligen bara skulle klubba
              igenom här, men det har faktiskt inte blivit av.
            </seg>
            <seg n="3fa4b545">
              Avslutningsvis skickar man en tydlig signal till oss om att vi
              behöver halvera Sveriges klimatpåverkan nästa mandatperiod. Det,
              kära meddebattörer, är riktiga utmaningar att analysera, granska,
              debattera och sedan förhoppningsvis sätta i verket.
            </seg>
          </u>
          <note type="speaker" n="ffa0bb2e">
            Anf. 89 JOSEF FRANSSON (SD) replik:
          </note>
          <u who="josef_fransson_167e6b_w" xml:id="i-7f4955b481c3a698-5" n="16ea6db9">
            <seg n="69d1b7a1">
              Herr talman! Du får ställa dina frågor en gång till, så får vi
              se om jag kan svara. Men jag tyckte faktiskt att jag svarade på
              frågorna redan i mitt anförande.
            </seg>
            <seg n="a1f422bf">
              Till en början vill jag yrka bifall till reservation 23 och ta
              tillbaka mitt yrkande om bifall till reservation 25, som blev
              lite tokigt i och med att det var fel i mina papper.
            </seg>
            <seg n="527d767b">
              Jag har i alla fall en fråga som jag tänkte ställa till Jens
              Holm som jag har förberett.
            </seg>
            <seg n="a886cc88">
              Enligt IPCC kommer det att kosta ungefär 5 procent av bnp under
              tiden fram till 2050 att begränsa uppvärmningen till under 2 grader.
              Efter 2050 är det 11 procent. Man kan naturligtvis säga mycket
              om denna utsaga, men om vi för en sekund leker med tanken på att
              Sverige ska lägga 5 procent av bnp fram till 2050 på klimatåtgärder
              för att minska utsläpp här hemma i Sverige, då blir det ungefär
              180 miljarder kronor per år i 35 år framåt. Det är ungefär en
              fjärdedel av statens totala skatteinkomster och motsvarar ungefär
              statens utgifter för rättsväsendet, försvaret, sjukvården och
              biståndet tillsammans.
            </seg>
            <seg n="c40ee289">
              Jens Holm vill ha en gå-före-politik, och då är min konkreta
              fråga: Är det din uppfattning att Sverige har råd med detta? Vad
              är det i så fall vi ska spara in 180 miljarder årligen på?
            </seg>
          </u>
          <note type="speaker" n="dabf7f3f">
            Anf. 90 JENS HOLM (V) replik:
          </note>
          <u who="jens_holm_b74eb8_w" xml:id="i-71de080d79b21d86-1" n="3e179d43">
            <seg n="0b317836">
              Herr talman! Jag tycker att huvudfrågan är: Har vi råd med en
              helt eskalerande och okontrollerbar klimatförändring som kommer
              att leda till att vi kommer att vara tvungna att lägga nästan
              all vår vakna tid och så gott som alla våra gemensamma resurser
              bara på att hantera ett förändrat klimat?
            </seg>
            <seg n="83e00ff5">
              Jag känner inte till siffran 5 procent av bnp. Jag har hört att
              det är någonstans mellan 0,5 procent och 1 procent. Det är ganska
              mycket pengar det också, vill jag understryka. Men vi måste avsätta
              resurser för att se till att vi inte får en helt okontrollerbar
              klimatförändring.
            </seg>
            <seg n="732f2e51">
              Josef Fransson! Du sade en massa saker som helt enkelt inte stämmer.
              Ditt sätt att hantera fakta tycker jag är upprörande och oroväckande.
              Du sade till exempel att havsisen 2013 var den största någonsin.
              Det stämmer inte. Om man jämför 2012 med 2013 var havsisen större,
              eftersom den fick en liten utbredning. Lite drygt 4 miljoner kvadratkilometer
              utbredde sig havsisen 2013.
            </seg>
            <seg n="ae14ed1e">
              Josef Fransson! Hur stor var havsisen, alltså isen kring nordpolen,
              i slutet av 1970-talet? Jo, den var dubbelt så stor. Den var ungefär
              8 miljoner kvadratkilometer. Det är en gigantisk yta. Det är ungefär
              två gånger hela Europeiska unionens yta. Hur kan ni hantera fakta
              på detta sätt, Josef Fransson?
            </seg>
            <seg n="81216bbf">
              Du tog tidigare upp forskaren Lennart Bengtsson. Mycket riktigt
              presenterade han alla sina IPCC-kritiska slutsatser i en artikel
              som han skickade till tidskriften Environmental Research Letters
              i våras. Men han blev nekad publicering eftersom artikeln inte
              höll måttet. På punkt efter punkt hade han fel.
            </seg>
            <seg n="f74a9571">
              Du har fel, Josef Fransson, och han har fel. Sedan kan vi diskutera
              detaljer i klimatpanelens rapporter. Det är en annan fråga.
            </seg>
          </u>
          <note type="speaker" n="e77aaf12">
            Anf. 91 JOSEF FRANSSON (SD) replik:
          </note>
          <u who="josef_fransson_167e6b_w" xml:id="i-7f4955b481c3a698-6" n="16ea6db9">
            <seg n="681b1c0a">
              Herr talman! Jag får tacka Jens Holm för frågan om havsisen.
              Det är bra att han tar upp den om han missförstår vad jag faktiskt
              säger. Jag talade inte om Arktis, utan jag talade om Antarktis.
              Isen på Antarktis slog rekord sedan man började mäta 1979. Isen
              på Arktis är en annan fråga. Isen där har definitivt blivit mindre
              och ligger på låga nivåer som den har gjort i säkert tio år.
            </seg>
            <seg n="487f871c">
              Men min poäng med detta var att denna typ av uppgifter tar ni
              aldrig i er mun. Finns det någon trend som går emot den absoluta
              domedagen underlåter ni att tala om det. Ni tar bara upp extremväderscenarierna.
              Jag hävdar dessutom att det är felaktigt att påstå att extremvädren
              blir fler och fler. Jag tycker att vetenskapen är ganska tydlig
              med att det inte går att utläsa någonting sådant statistiskt.
              Det var det som var min poäng.
            </seg>
            <seg n="fe93e8c1">
              När det gäller att Lennart Bengtsson inte fick denna artikel
              godkänd har jag inte läst vad den handlade om. Däremot har jag
              noterat att det är en operation takedown av Lennart Bengtsson
              i hela klimatvärlden i fråga om de som tycker att det som han
              säger och det som han påstår är väldigt besvärande. Han har fått
              extremt mycket betungande kring sig på grund av detta som tyvärr
              har gjort att han nu drar sig ur debatten. Jag tycker att det
              är synd varje gång en duktig vetenskapsman drar sig ur debatten
              på grund av att man har blivit mobbad.
            </seg>
          </u>
          <note type="speaker" n="74c67065">
            Anf. 92 JENS HOLM (V) replik:
          </note>
          <u who="jens_holm_b74eb8_w" xml:id="i-71de080d79b21d86-2" n="3e179d43">
            <seg n="dcfce93b">
              Herr talman! Du talar om vetenskap, Josef Fransson. Här i min
              hand har jag FN:s klimatpanels vetenskapliga rapport från september
              i fjol. På s. 5 sägs det att de tre senaste decennierna har varit
              de varmaste någonsin sedan 1850 och sannolikt de absolut varmaste
              någonsin under de senaste 1 400 år som har gått.
            </seg>
            <seg n="9e506db1">
              På s. 5 tar man också upp att antalet extrema väderfenomen har
              ökat, och man varnar för att antalet kommer att öka i och med
              ett förändrat klimat. Jag har själv träffat människor från Bangladesh,
              och jag har träffat människor från öriket Tuvalu som har tvingats
              flytta därifrån för att havsnivån stiger.
            </seg>
            <seg n="f94239b3">
              Det sätt på vilket Sverigedemokraterna relativiserar dessa extremt
              svåra frågor tycker jag är provocerande. Jag tror att det kan
              ge många människor en klump i magen. Vad menar egentligen Sverigedemokraterna?
              På samma sätt kan den lilla kille som hemma hör Jimmie Åkesson
              på tv bli jätterädd för att Sverigedemokraterna kanske ska utvisa
              hans mamma eller pappa. Och när Sverigedemokraterna vill spara
              118 miljarder kronor på integrationspolitiken är det klart att
              folk börjar se sig om och tänka: Är det jag som ska förlora på
              den här politiken?
            </seg>
            <seg n="3e1439c8">
              Josef Fransson säger i sin reservation 23 på s. 66 i betänkandet
              att ett varmare klimat, kombinerat med en högre halt koldioxid
              i atmosfären, snarast är bra för Sverige. Det är ett citat, Josef
              Fransson. Jag tror att det är detta det handlar om. Du ser inte
              klimatförändringarna. Du bryr dig inte om dem. Sedan försöker
              du hitta fakta som ska stämma överens med din ideologiska åsikt.
              Finns klimatförändringen, Josef Fransson, och behöver vi göra
              någonting åt den?
            </seg>
          </u>
          <note type="speaker" n="ef50271e">
            Anf. 93 JOHAN HULTBERG (M):
          </note>
          <u who="johan_hultberg_aeec3d_w" xml:id="i-287a0634e76b453f-0" n="8da9d153">
            <seg n="f6edf130">
              Herr talman! Så sent som i torsdags hade vi möjlighet att debattera
              klimatpolitik här i kammaren, och nu gör vi det igen. Det är bra.
              Klimatutmaningen är en av vår tids verkliga ödesfrågor som bör
              debatteras mer i Sveriges riksdag precis som i andra parlament
              runt om i världen.
            </seg>
            <seg n="6ffeef1d">
              I Sverige har vi kommit förhållandevis långt, både politiskt
              och rent konkret. Vi har uppenbarligen, med undantag av ett parti,
              en stor politisk enighet partierna emellan om klimatutmaningens
              allvar och om behovet av att Sverige tar ansvar både nationellt
              och internationellt.
            </seg>
            <seg n="65d50ee7">
              Vi har kommit en bra bit på väg när det gäller att ställa om
              vårt samhälle till att bli mer hållbart. Våra utsläpp sjunker
              stadigt, och runt om i vårt land görs varje dag stora och små
              insatser för att energieffektivisera, för att utveckla ny och
              bättre teknik, för att minska matsvinnet och för att på andra
              sätt påskynda resan till ett Sverige utan nettoutsläpp.
            </seg>
            <seg n="9388e5c8">
              En stor enighet råder om att vi i Sverige måste göra mer. Sedan
              är det stor skillnad partierna emellan om vilka verktyg som vi
              tror är de bästa, vilka styrmedel som är de rätta och på vilken
              nivå olika beslut ska tas. Det är om detta vi i dag debatterar,
              dels utifrån motionsyrkanden från den allmänna motionstiden, dels
              utifrån regeringens skrivelse med anledning av Riksrevisionens
              rapport Klimat för pengarna? med tillhörande följdmotioner.
            </seg>
            <seg n="c5af438d">
              Herr talman! Sverige är ett föregångsland då vi har lyckats förena
              sjunkande utsläpp med en stark ekonomisk utveckling. Sedan 1990,
              det vill säga basåret för Kyotoprotokollet, har de svenska utsläppen
              sjunkit med 23 procent samtidigt som vår bnp har vuxit med omkring
              60 procent. Den utvecklingen har varit möjlig tack vare en politik
              som har satt pris på utsläpp och som har tagit vara på Sveriges
              goda förutsättningar när det gäller förnybar energi. Bioenergi,
              kärnkraft och vattenkraft är tre viktiga förklaringar till att
              Sverige i dag har ungefär hälften så höga utsläpp som genomsnittet
              inom OECD. Vi tillhör de länder som har absolut lägst utsläpp
              i relation till vår bnp, och inget annat land i EU har en så hög
              andel förnybar energi som Sverige. Mer än hälften av vårt energibehov
              täcks i dag av förnybar energi.
            </seg>
            <seg n="a725f44e">
              Under Alliansens tid i regeringsställning har tempot i klimatarbetet
              skruvats upp. Mellan 2006 och 2013 har de svenska utsläppen minskat
              med hela 11,1 miljoner ton. Det kan jämföras med de 6,5 miljoner
              ton som utsläppen sjönk med mellan 1998 och 2005, alltså då Socialdemokraterna
              regerade med stöd av Vänsterpartiet och Miljöpartiet. Alliansen
              har nära nog fördubblat utsläppsminskningstakten och bland annat
              fått fart på omställningen av vår fordonsflotta. När Alliansen
              tillträdde hade Sverige, näst efter Albanien, Europas äldsta och
              mest bränsletörstiga fordonsflotta. Tack vare Alliansens politik
              med bland annat miljöbilsbonus, nedsatta förmånsvärden för miljöbilar,
              hög beskattning av fossila bränslen och mycket annat rullar nu
              omkring 600 000 miljöanpassade fordon på de svenska vägarna.
            </seg>
            <seg n="8c165224">
              Att vi i dag har en modernare fordonsflotta, där fler fordon
              drivs med biobränslen och där de fossildrivna bilarna blivit avsevärt
              mycket mer energieffektiva, har lett till kraftigt sjunkande utsläpp
              per personkilometer. Tyvärr har ett ökat resande och ett behov
              av ökade vägtransporter i stor utsträckning ätit upp utsläppsminskningen,
              men i fjol understeg utsläppen från inrikes transporter äntligen
              1990 års nivå. Utsläppen från vägtransporterna minskade med 2
              ½ procent i fjol. Jämfört med 2007, då vägtrafikens utsläpp var
              som högst, har utsläppen minskat med 13 procent, vilket framför
              allt är ett resultat av minskade utsläpp från just personbilarna.
              Med detta sagt är det alltjämt så att utsläppen från transportsektorn
              står för omkring en tredjedel av de svenska utsläppen. Således
              är omställningen av vår transportsektor en absolut prioritet i
              Alliansens klimatpolitik.
            </seg>
            <seg n="df1fface">
              Herr talman! Alliansen har som vision att Sverige ska ha en fossiloberoende
              fordonsflotta 2030. För att visionen ska bli verklighet kommer
              nya och vässade styrmedel att behövas liksom en fortsatt snabb
              teknikutveckling. En stor potential finns i energieffektivare
              fordon, i el- och hybridteknik men också i en kraftigt ökad andel
              biobränslen från inte minst skogsråvara. För att man ska ta vara
              på skogens potential som klimathjälte måste den dock brukas och
              uttag ur skogen snarare uppmuntras än försvåras. Detta tydliggörs
              i den så kallande FFF-utredningen, alltså den utredning som regeringen
              tillsatte 2012 för att bland annat kartlägga möjliga handlingsalternativ
              samt identifiera åtgärder för att minska transportsektorns utsläpp
              och beroende av fossila bränslen. Remisstiden för utredningen
              har nyligen löpt ut, och nu tar det fortsatta beredningsarbetet
              vid. Under nästa mandatperiod blir det centralt att utifrån utredningens
              förslag ta ytterligare steg för att höja tempot i transportsektorns
              omställning.
            </seg>
            <seg n="01e95f4a">
              Herr talman! Riksrevisionens rapport Klimat för pengarna? är
              en värdefull granskningsrapport som kan hjälpa oss att utveckla
              den svenska klimatpolitiken till att bli än mer effektiv och framgångsrik.
              Riksrevisionen lämnar i sin rapport en lång rad rekommendationer,
              däribland att tydliggöra långsiktiga prioriteringar för klimatpolitiken
              och en långsiktig utsläppsbana.
            </seg>
            <seg n="40dbd869">
              Alliansen har fått på plats ett tydligt mål om att minska utsläppen
              med 40 procent till 2020, ett mål som såväl regeringen som Riksrevisionen
              bedömer kommer att nås. Regeringen delar dock Riksrevisionens
              uppfattning och bedömning att en långsiktig utsläppsbana bortom
              2020, på vägen fram till 2050, måste komma på plats. Bland annat
              därför har regeringen gett en särskild utredare i uppgift att
              lämna förslag till en strategi för hur regeringens vision om ett
              Sverige utan nettoutsläpp ska nås. Denna utredning tar sin utgångspunkt
              i det gedigna färdplansarbete Naturvårdsverket har genomfört,
              och detta arbete kommer att bana väg för Sveriges långsiktiga
              klimatpolitik.
            </seg>
            <seg n="6c0954b4">
              En framgångsrik klimatpolitik kan dock inte stanna vid Sveriges
              gränser. Därför är det centralt att EU enas om ett ambitiöst utsläppsminskningsmål
              till 2030, att vi får en bättre fungerande utsläppshandel och
              att världens länder kan enas om ett globalt bindande avtal om
              utsläppsminskningar vid FN:s klimattoppmöte i Paris nästa år.
            </seg>
            <seg n="d86a1912">
              Vid sidan om FN-förhandlingarna är det också viktigt att Sverige
              är aktivt och pådrivande i de kompletterande processer som finns.
              Jag syftar då bland annat på den samarbetsgrupp för att fasa ut
              fossila subventioner som finns och på koalitionen för ren luft
              och klimat, som arbetar hårt för att minska utsläppen av kortlivade
              klimatgaser som sot och metan.
            </seg>
            <seg n="b13c44e4">
              Herr talman! Tack vare Alliansens arbetslinje och en ansvarsfull
              ekonomisk politik har Sverige, trots kris i vår omvärld, skapat
              250 000 nya jobb och haft en ekonomisk tillväxt. Förra året var
              den ekonomiska tillväxten 1 ½ procent. Det är för lågt, kan jag
              tycka, men det ger oss ändå ökade skatteintäkter på 20 miljarder
              kronor. Genom att föra en politik för jobb och tillväxt växer
              de resurser till som krävs för att driva på vår omställning. Arbetslinjen
              och en politik för jobb och tillväxt är helt enkelt ett nödvändigt
              fundament för en ambitiös, verkningsfull och långsiktig klimatpolitik.
            </seg>
            <seg n="9c69b086">
              Oppositionspartierna kan delas in i en tillväxtfientlig skala,
              där Socialdemokraterna är det minst dåliga alternativet. Socialdemokraterna
              är dock beroende av Vänsterpartiet och Miljöpartiet. Det sistnämnda
              partiet gick häromveckan så långt att man på sin kongress slog
              fast att man vill skapa ett ekonomiskt system utan tillväxt. Miljöpartiet
              har alltså som politisk idé att bekämpa tillväxt. Det innebär
              att man vill skapa ett samhälle där varje handling blir ett nollsummespel,
              där ingen kan vinna utan att någon annan förlorar, där resurserna
              inte växer till och där våra möjligheter att möta klimatutmaningen
              försämras.
            </seg>
            <seg n="3108e952">
              Hur ska vi ha möjlighet att satsa mer på forskning, på upprustning
              och utbyggnad av järnvägen eller på att ge mer i klimatbistånd
              utan en ekonomisk tillväxt? Den frågan skulle jag gärna vilja
              att Helena Leander, men också Jens Holm och Sara Karlsson, gav
              svar på.
            </seg>
            <seg n="9f3671e3">
              Herr talman! Sverige har som få andra länder klarat av att kombinera
              en stark ekonomisk utveckling och tillväxt med sjunkande koldioxidutsläpp.
              Sverige är därför ett föregångsland – men Alliansen vill mer.
              Därför går Alliansens fyra partier till val på att föra en politik
              för fler jobb och växande resurser som ger oss möjlighet att fortsätta
              att föra en ambitiös klimatpolitik med investeringar i ett mer
              hållbart Sverige.
            </seg>
            <seg n="d4bbb193">
              Med det, herr talman, vill jag yrka bifall till utskottets förslag
              och således avslag på samtliga reservationer.
            </seg>
            <seg n="142d4ab5">
              (Applåder)
            </seg>
          </u>
          <note type="speaker" n="5b43fbd6">
            Anf. 94 HELENA LEANDER (MP) replik:
          </note>
          <u who="helena_leander_a60b39_w" xml:id="i-913e4947a717b53f-3" n="8913d930">
            <seg n="3f9040b3">
              Herr talman! Jag förstår att Johan Hultberg föredrar att titta
              bakåt snarare än framåt, för det ser onekligen ganska bra ut åtminstone
              vid en första anblick. Utsläppen har nämligen gått ned. Om man
              börjar granska det här noggrannare blir det dock lite knepigare,
              för den lågkonjunktur ni gärna hänvisar till när vi påpekar att
              arbetslösheten har ökat har faktiskt också bidragit till att pressa
              ned utsläppen. Vi har delvis varierande utsläpp beroende på väder.
            </seg>
            <seg n="ae850fa9">
              Dessutom skriver ni i er egen klimatproposition 2009 – det har
              inte kommit så mycket mer sedan dess – att den större delen av
              de utsläppsminskningar ni ser framför er och som ska klara ert
              mål till 2020 är sådant där ni räknar in gamla beslut som kommer
              att få verkan. Det är delvis också regler från EU, till exempel
              striktare krav på utsläpp från personbilar, som påverkar politiken.
              Det är alltså inte så mycket kvar som ni ska göra.
            </seg>
            <seg n="9eb52625">
              Inte heller i den senaste rapporten till FN om Sveriges utsläpp
              tillskriver ni er egen politik någon större effekt, utan det är
              väldigt mycket annat än just den klimatpolitik regeringen för
              som har bidragit till detta. Tittar man dessutom på de utsläpp
              utanför Sveriges gränser som vår konsumtion ger upphov till ser
              man att de rent av ökar. Bilden är alltså kanske lite mer komplicerad
              än den Hultberg ger uttryck för.
            </seg>
            <seg n="b6f8cf42">
              Det intressanta är väl dock egentligen inte att gräva alltför
              mycket i vad ni har gjort och inte utan i vad ni vill göra nu.
              Frågan är: Är ni klara med klimatpolitiken nu, eller kommer det
              att behövas mer klimatpolitik framöver? Nu pratar vi alltså inte
              om fler utredningar och visioner utan faktiskt om konkreta saker
              – järnvägar som byggs, skatter som förändras eller något sådant.
              Vi från Miljöpartiet tror nämligen inte att klimatpolitiken är
              klar, utan vi tror att vi behöver göra mer saker i klimatpolitiken.
              Det är också det vi ofta får kritik för.
            </seg>
            <seg n="f41e5b12">
              När det gäller tillväxt hinner jag bara kort säga att det vi
              har sagt är att vi vill utveckla ett hållbart ekonomiskt system
              som inte bygger på tillväxt. Det är inte samma sak som att det
              inte får vara någon tillväxt; det är bara inte det politiken ska
              vara uppbyggd kring.
            </seg>
          </u>
          <note type="speaker" n="21d875aa">
            Anf. 95 JOHAN HULTBERG (M) replik:
          </note>
          <u who="johan_hultberg_aeec3d_w" xml:id="i-287a0634e76b453f-1" n="8da9d153">
            <seg n="5aab561e">
              Herr talman! För mig är nog ett hållbart ekonomiskt system ett
              system med tillväxt. Det är nog faktiskt en förutsättning för
              att vi ska få fram de resurser som krävs för att göra investeringar
              i en klimatpolitik och i en omställning, men också för att vi
              ska komma till rätta med alla de problem vi har inom välfärden
              och på andra håll inom samhället. Om man med hållbart menar såväl
              socialt och ekonomiskt som ekologiskt är alltså tillväxt en förutsättning.
            </seg>
            <seg n="a1b16987">
              Då måste vi föra en politik där vi ser till att sjunkande utsläpp
              går hand i hand med just ekonomisk tillväxt, och det är vad den
              här regeringen har lyckats med. Sedan säger jag inte att vi är
              färdiga – verkligen inte. Om Helena Leander hade lyssnat noggrant
              på mitt anförande hade hon noterat att jag talar om att vi har
              väldigt mycket kvar att göra, först och främst när det gäller
              att ställa om vår transportsektor. Där har vi en jätteutmaning;
              det var först förra året utsläppen från transportsektorn understeg
              1990 års nivå. Där har vi jättemycket mer att göra.
            </seg>
            <seg n="4015bca7">
              Nu behandlas som sagt alla de förslag FFF-utredningen presenterat,
              och oavsett vilken regering som kommer att ta över efter valet
              blir en av de första och viktigaste uppgifterna klimatpolitiskt
              för nästa regering att jobba vidare med just de förslagen och
              att se till att påskynda utvecklingen när det gäller att ställa
              om vår transportsektor.
            </seg>
            <seg n="35a3577f">
              Sedan tycker jag att det är märkligt att Helena Leander kritiserar
              Alliansen för att driva vidare gamla beslut. Vi har till exempel
              världens högsta koldioxidskatt. Det är ju bra. Låt oss bygga vidare
              på det som fungerar! Det är det kanske det konservativa i Moderaterna
              som kommer till uttryck där: Vi ser samhället lite som ett träd
              vi beskär och försöker vårda så att det successivt växer sig starkare
              och blir bättre. Klimatpolitikens viktigaste styrmedel nationellt
              är koldioxidskatten, och på EU-nivå är det handeln med utsläppsrätter.
              Båda dessa system vill vi utveckla på ett klokt och effektivt
              sätt.
            </seg>
          </u>
          <note type="speaker" n="24616380">
            Anf. 96 HELENA LEANDER (MP) replik:
          </note>
          <u who="helena_leander_a60b39_w" xml:id="i-913e4947a717b53f-4" n="8913d930">
            <seg n="d29bbff5">
              Herr talman! Nu börjar det likna något! Jag hörde nämligen också
              att Johan Hultberg talade om att vi kommer att behöva utveckla
              styrmedel framöver, men när vi från Miljöpartiets sida lägger
              fram sådana förslag – till exempel om att höja den koldioxidskatt
              Johan Hultberg nyss utnämnde till så viktig – får vi ofta väldigt
              mycket kritik.
            </seg>
            <seg n="dff56fdb">
              Det är där det blir lite besvärande, alltså när Moderaterna talar
              om att det här, det här och det här ska vi inte göra, för det
              är dåligt – för tillväxten, kanske, eller för någonting annat.
              Vi undrar då vad ni ska göra i stället, och då blir det lite tystare.
              Då kommer det här med att ni har en vision, ett mål, en idé och
              en utredning. Det är dock inte bara utredningar, visioner och
              idéer vi behöver, utan vi behöver faktiskt göra saker på riktigt.
            </seg>
            <seg n="dc42040b">
              En del av de sakerna kan vara lite impopulära i vissa lägen,
              och de kan kanske till och med minska tillväxten lite grann. Det
              är dock inte säkert; jag tror att många förslag som ställer om
              samhället till en mer klimatsmart ekonomi också ger nya företag.
              Det blir företag som kanske inte skriker lika högt som de gamla
              men som fortfarande ger precis lika goda och fina, samt kanske
              rent av bättre och mer hållbara, jobb än de vi har.
            </seg>
            <seg n="1798ecc7">
              Vi behöver alltså inte utgå ifrån att allt som är bra för miljön
              är dåligt för tillväxten. Men om det någon gång skulle vara det,
              ska tillväxten alltid ha företräde? Det är det jag och Miljöpartiet
              vänder oss mot – att vi har en ekonomi där tillväxt tycks ha företräde
              även när det står emot det jag tycker att ekonomin är till för,
              nämligen oss människor som verkar i ekonomin.
            </seg>
            <seg n="10e8af39">
              Vi vill ha tillväxt för att kunna skapa ett gott samhälle, men
              om tillväxten blir ett hinder, om vi säger nej till alla åtgärder
              som skulle kunna skapa ett gott samhälle för oss och för dem som
              kommer efter oss, då tycker jag att vi måste fundera på om vi
              verkligen ska ha tillväxt till varje pris eller om vissa åtgärder
              kan vara bra även om tillväxten skulle bli något lägre.
            </seg>
            <seg n="8c921f65">
              Jag är naturligtvis inte emot att man behåller gamla beslut som
              är bra för klimatet, även om Moderaterna röstade emot många av
              dem när det begav sig. Jag är glad att man behåller dem. Det jag
              vänder mig mot är att man försöker framställa det som att allt
              är regeringens förtjänst när mycket ju är gamla beslut.
            </seg>
          </u>
          <note type="speaker" n="62ee5fde">
            Anf. 97 JOHAN HULTBERG (M) replik:
          </note>
          <u who="johan_hultberg_aeec3d_w" xml:id="i-287a0634e76b453f-2" n="8da9d153">
            <seg n="2af94af2">
              Herr talman! Det sista kan vi vara överens om, att Sveriges klimatpolitiskt
              goda resultat inte bara är Alliansens förtjänst, självklart inte,
              utan det är ett resultat av att vi haft ett långsiktigt engagemang
              för minskade utsläpp och en bättre miljö. Det är jag som svensk
              stolt över. Det gör att man, när man reser runt i världen och
              träffar representanter för partier i andra länder, får mycket
              uppskattning för det långsiktiga klimat- och miljöarbete som Sverige
              drivit oavsett kulör på regeringen.
            </seg>
            <seg n="844a134e">
              Jag kan dock konstatera att den regering och den allians som
              jag företräder har varit tämligen framgångsrika. Vi har fördubblat
              utsläppsminskningstakten. Vi har gjort historiskt stora satsningar
              på järnvägen. Vi har sett till att vindkraften byggts ut tiofalt
              och att många andra goda resultat har uppnåtts. Det viktiga är
              att vi fortsätter att föra en politik för jobb och tillväxt som
              skapar det utrymme som krävs för att kunna fortsätta på den vägen,
              att kunna göra alla de investeringar som Helena Leander brukar
              tala om. De kostar pengar och måste finansieras.
            </seg>
            <seg n="ff72f42c">
              Här har vi ett stort bekymmer med S, V och MP. Tillsammans har
              ni, Helena Leander, gett centrala löften om 60 miljarder, men
              ni har bara gemensam finansiering av 20. Det finns ett glapp på
              40 miljarder, och ni har inte berättat för väljarna hur det glappet
              ska finansieras. Det är djupt bekymmersamt, för det gör att väljarna
              inte vet vad det är som gäller, vilka satsningar på välfärden
              eller på infrastrukturen som kommer att bli av. Någonstans måste
              pengarna tas.
            </seg>
            <seg n="d9855529">
              Jag är orolig över att de 17 miljarder i höjda klimatskatter
              som MP går till val på inte isolerat handlar om höjda miljöskatter
              utan dessutom kombineras med höjda skatter på jobb och företagande.
              Det blir en stark och giftig cocktail i svensk ekonomi som riskerar
              att förstöra den svenska positionen som föregångsland med sjunkande
              utsläpp och ekonomisk tillväxt. Vi måste se till att våra miljöskatter
              kompenseras genom sänkta skatter på jobb och företagande, och
              det är precis vad Alliansen har gjort. Jag beklagar att Miljöpartiet
              har gett upp den gröna skatteväxlingen.
            </seg>
          </u>
          <note type="speaker" n="69a2549a">
            Anf. 98 JOSEF FRANSSON (SD) replik:
          </note>
          <u who="josef_fransson_167e6b_w" xml:id="i-7f4955b481c3a698-7" n="16ea6db9">
            <seg n="97c61456">
              Herr talman! Missa nu inte att göra fördummanden av Josef Fransson
              och Sverigedemokraterna, för då riskerar du att drabbas av guilt
              by association, Johan Hultberg.
            </seg>
            <seg n="c33698fb">
              Jag tänkte tala om något konkret och jordnära. Sverige satsar
              som vi alla vet åtskilliga miljarder varje år på subventioner
              till tämligen verkningslösa och dyra så kallade förnybara energisystem
              – vindkraft, etanol och så vidare – som gör mer skada än nytta.
            </seg>
            <seg n="09414372">
              Vi hade i Sverige en KTH-forskare vid namn Janne Wallenius. Han
              äskade 1 miljard kronor för att bygga en testreaktor av generation
              IV-typ. Han ville bygga den i Oskarshamn. Han fick nej. Hur förfarandet
              går till vet jag inte, men han fick i alla fall inte några pengar.
              Det blev inget forskningsprojekt. Det slutade med att Janne Wallenius
              i stället fick i uppdrag att utveckla kärnkraftsreaktorn i Kanada.
              Vi har alltså blivit av med en av våra främsta forskare på fältet,
              och vad jag förstått hela hans team.
            </seg>
            <seg n="6d779d42">
              Fördelen med generation IV-reaktorn, såsom Wallenius tänkt konstruera
              den, är att den kyls med flytande bly. Vi har alltså ingen risk
              för vätgasexplosion längre, det som vi kunde se i till exempel
              Fukushima där taket blåste av. Passiva kylsystem gör att om det
              inträffar någon form av naturkatastrof kan reaktorn stå i flera
              dagar och ta hand om sig själv utan att det blir härdsmälta. Sist
              men inte minst utnyttjar man en större del av bränslets nedbrytningskedja,
              vilket ger väsentligt mer energi och mer eller mindre löser avfallsproblematiken.
            </seg>
            <seg n="5d1b4a76">
              Därför undrar jag lite grann hur man som moderat tänker inför
              att vår kanske mest kompetente forskare på fältet försvinner från
              landet och tar med sig vad som kanske kunde ha blivit Sveriges
              största bidrag till världen vad gäller minskade koldioxidutsläpp
              och som dessutom kunde ha blivit en stor exportframgång.
            </seg>
          </u>
          <note type="speaker" n="9f2f6472">
            Anf. 99 JOHAN HULTBERG (M) replik:
          </note>
          <u who="johan_hultberg_aeec3d_w" xml:id="i-287a0634e76b453f-3" n="8da9d153">
            <seg n="77daf7ce">
              Herr talman! Jag undrade länge och väl vad frågan från Josef
              Fransson skulle bli. Tycker Josef Fransson att vi i Sveriges riksdag
              ska fatta beslut om enskilda forskningsanslag och om utlysning
              av olika forskningsprogram? Det vore ett intressant besked eftersom
              det skulle polarisera forskningen ganska rejält. Jag tycker att
              det i grunden är bra att vi har en ordning där vi i Sveriges riksdag
              fattar beslut om budgeten bland annat för forskning och genom
              rambeslut anger inriktningen. Jag är stolt över att vi sett till
              att energiforskningsanslaget uppgår till 1,4 miljarder per år
              framöver. Det kommer att vara ett viktigt redskap för att klara
              utvecklingen framåt.
            </seg>
            <seg n="dd4e90ca">
              När det gäller kärnkraften är jag stolt över att vi i Alliansen
              fått till en historisk energiöverenskommelse som innebär att vi
              öppnat upp för möjligheten att ersätta gammal kärnkraft med nya
              reaktorer och att vi tagit bort det gamla tankeförbudet, nämligen
              att det tidigare inte varit tillåtet att över huvud taget forska
              om kärnkraft.
            </seg>
            <seg n="4f1a04f4">
              Sedan, Josef Fransson, tycker jag inte att det är riktigt rimligt
              att i denna kammare debattera varför en enskild forskare fick
              avslag eller bifall gällande en forskningsansökan. Det måste hanteras
              av de forskningsråd som vi inrättat.
            </seg>
            <seg n="d0ddd453">
              I nästa replikskifte får jag väl återkomma till SD:s tragiska
              syn på klimatpolitiken och deras strutsmentalitet.
            </seg>
          </u>
          <note type="speaker" n="a24d048c">
            Anf. 100 JOSEF FRANSSON (SD) replik:
          </note>
          <u who="josef_fransson_167e6b_w" xml:id="i-7f4955b481c3a698-8" n="16ea6db9">
            <seg n="294bf248">
              Herr talman! Om det hade funnits en politisk vilja att understödja
              nämnde Wallenius i hans forskningsprojekt tror jag att han hade
              stannat i Sverige. Jag tror att det hade gått att lösa. De politiska
              signalerna har väl inte funnits, och jag gissar att det i första
              hand kanske är Centerpartiet som, som vanligt, sätter sig på tvären
              när det kommer till kärnkraft, trots att det skulle kunna vara
              lösningen på stora delar av världens energiproblem. Det är riktigt,
              riktigt tragiskt att se att vi inte tar vara på möjligheten med
              ett forskningsprojekt som faktiskt är ganska långt gånget. I stället
              hamnar det någon annanstans i världen. Förhoppningsvis får världen
              tillgång till tekniken, men det är ledsamt att det inte kan bli
              en svensk exportframgång.
            </seg>
            <seg n="3118e3d1">
              Jag väntar med spänning på hur Johan Hultberg ska recensera Sverigedemokraternas
              klimatpolitik.
            </seg>
          </u>
          <note type="speaker" n="17476668">
            Anf. 101 JOHAN HULTBERG (M) replik:
          </note>
          <u who="johan_hultberg_aeec3d_w" xml:id="i-287a0634e76b453f-4" n="8da9d153">
            <seg n="5f1a06b6">
              Herr talman! Att recensera SD:s klimatpolitik är enkelt. Den
              är nämligen obefintlig, så det är kvickt gjort.
            </seg>
            <seg n="efe2d26d">
              Klimatutmaningen är oerhört allvarlig, och en tämligen enig forskarkår
              säger att det beror på den mänskliga aktiviteten i form av att
              vi använder alldeles för mycket fossila bränslen. Naturligtvis
              finns i forskningen ett stort mått av osäkerhet vad gäller prognoser
              inför framtiden. Det är ganska naturligt, för framtiden är osäker.
              Så är det inom alla områden. Klimatsystemet är komplext, och många
              olika faktorer påverkar det.
            </seg>
            <seg n="0e4bbc25">
              Det lite intressanta med SD:s retorik är att dess representanter
              i andra sammanhang säger att vi måste hjälpa människor där de
              befinner sig, att vi måste satsa mer på akutbiståndet och hjälpa
              människorna i krigshärdar och försöka lösa grundproblemet, det
              vill säga varför människor är på flykt, i stället för att ha ett
              generöst flyktingmottagande. Men i den här frågan vägrar de att
              medverka till en konstruktiv diskussion om hur Sverige bäst kan
              bidra till att minska utsläppen och därigenom minska risken för
              de omfattande klimatförändringar som kommer att driva miljontals
              människor på flykt.
            </seg>
            <seg n="a29d77d5">
              Det är beklagligt att SD så enkelt avfärdar 850 forskare som
              tillsammans utgör IPCC:s klimatpanel. Det är bekymmersamt, men
              jag hoppas att Sverigedemokraterna är så öppna för forskningen
              som Josef Fransson påstår sig vara. Då kanske han också är beredd
              att gå tillbaka till sin kammare, göra en andra läsning och återkomma
              i den här diskussionen, som för oss övriga sju partier i riksdagen
              är mycket viktig.
            </seg>
          </u>
          <note type="speaker" n="3c9b94a4">
            Anf. 102 JENS HOLM (V) replik:
          </note>
          <u who="jens_holm_b74eb8_w" xml:id="i-71de080d79b21d86-3" n="3e179d43">
            <seg n="41aa65a2">
              Herr talman! Johan Hultberg sade tidigare att vi ska använda
              det effektivaste styrmedlet för att minska utsläppen, nämligen
              koldioxidskatten. Då skulle jag vilja veta varför regeringen har
              sänkt koldioxidskatten för kraftvärme i två steg. Det har visat
              sig leda till ökad förbränning av både kol och fossilgas. Det
              kan väl inte sägas vara ett ansvarsfullt eller ens smart användande
              av koldioxidskatten.
            </seg>
            <seg n="3b185dbf">
              Min andra fråga rör det faktum att den borgerliga regeringen
              i februari 2013 fattade beslut om att sälja det svenska överskottet
              av utsläppsrätter. Man sålde 1,3 miljoner utsläppsrätter till
              den amerikanska banken Bank of America Merrill Lynch. Man fick
              visserligen in 38 miljoner kronor på den försäljningen, men om
              inte överskott av utsläppsrätter skrotas, Johan Hultberg, kommer
              utsläppsrätterna att bli utsläpp någon annanstans – i det här
              fallet 1,3 miljoner ton koldioxid någon annanstans. Varför gjorde
              ni så? Är det här en ansvarsfull klimatpolitik?
            </seg>
            <seg n="722ac3a8">
              Hur ser Moderaterna på räknandet av utsläpp? I mitt anförande
              sade jag att grunden för de internationella klimatförhandlingarna
              är de historiska utsläppen. Låt oss se på de historiska utsläppen
              i världen sedan industrialismens början. Vi ser att det är den
              industrialiserade världen som står för drygt 70 procent av världens
              utsläpp. Det är också därför som den industrialiserade världen
              måste gå före, minska sina utsläpp och hjälpa utvecklingsländerna.
            </seg>
            <seg n="420d1b3e">
              Ska vi räkna med de historiska utsläppen, Johan Hultberg? Är
              det de som ska vara grunden för klimatförhandlingarna och hur
              vi ser på klimatförändringen?
            </seg>
          </u>
          <note type="speaker" n="e588b7a2">
            Anf. 103 JOHAN HULTBERG (M) replik:
          </note>
          <u who="johan_hultberg_aeec3d_w" xml:id="i-287a0634e76b453f-5" n="8da9d153">
            <seg n="bd5dcd9a">
              Herr talman! Låt mig börja med den första frågan. Bakgrunden
              till reformen är att vi tycker att det är självklart att man inte
              ska kombinera CO2-skatt med handeln med utsläppsrätter. Ett styrmedel
              ska gälla. Det är bakgrunden till reformen.
            </seg>
            <seg n="5b0ab528">
              Skiffergasrevolutionen i USA har bidragit till att mycket billigt
              kol har flödat in i Europa, vilket bland annat, på marginalen,
              även har inträffat i Sverige. Men vad som är mer allvarligt är
              att kolanvändningen kraftigt ökar i till exempel Tyskland. Det
              leder till kraftigt ökade utsläpp.
            </seg>
            <seg n="8c15e8b2">
              Sverige är ett föregångsland som tar ett stort ansvar klimatpolitiskt.
              Självklart finns det ett ansvar även för de historiska utsläppen
              i Sverige och i den industrialiserade världen. Därför är det givet
              att vi i större utsträckning än de fattiga länderna måste minska
              våra utsläpp, och vi måste hjälpa de fattiga länderna att göra
              sin resa. Först och främst måste vi hjälpa andra länder att inte
              fastna i det fossilberoende vi har fastnat i. Därför är CDM och
              andra flexibla mekanismer viktiga verktyg för att göra kostnadseffektiva
              utsläppsminskningar och bidra till att sprida teknik och kunnande.
            </seg>
          </u>
          <note type="speaker" n="c1e29623">
            Anf. 104 JENS HOLM (V) replik:
          </note>
          <u who="jens_holm_b74eb8_w" xml:id="i-71de080d79b21d86-4" n="3e179d43">
            <seg n="121b1906">
              Herr talman! Först var det en fråga om försäljningen av det svenska
              överskottet av utsläppsrätter. Våra expertmyndigheter, Energimyndigheten
              och Naturvårdsverket, sade angående ett eventuellt framtida överskott
              av utsläppsrätter följande: Eventuellt överblivet utrymme i reserven
              för nya deltagare bör annulleras för att undvika plötsliga och
              oförutsedda förändringar av utbudet på marknaden.
            </seg>
            <seg n="5f37565d">
              Våra expertmyndigheter rekommenderade alltså en annullering av
              överskottet av utsläppsrätter. Jag kan inte se hur utsläppen blir
              mindre om vi säljer dem till en amerikansk investeringsbank, som
              i sin tur kan sälja vidare utsläppsrätterna till någon kolkraftsinstallation
              eller vad det kan vara någonstans i Europa. Det vore klädsamt
              om regeringen, här och nu i form av Johan Hultberg som representerar
              det största partiet, kan säga att ni lovar att aldrig, aldrig,
              aldrig mer sälja eventuellt överskott av utsläppsrätter.
            </seg>
            <seg n="ddfa126a">
              Vidare har vi de växande utsläppen från gas och kol. Det är oroväckande.
              Min poäng, Johan Hultberg, var att när ni sänkte koldioxidskatten
              för kraftvärme ökade utsläppen från kolförbränning i Sverige med
              46 procent, och utsläppen från fossilgasförbränning i Sverige
              ökade med 29 procent under första halvåret 2013. Det är ett konkret
              exempel på vad en minskad koldioxidskatt leder till.
            </seg>
            <seg n="ff5d0fcb">
              Jag kan hålla med om att i teorin ska inte två styrmedel finnas.
              Men om det ena styrmedlet inte fungerar ska man inte då avvakta
              och se till att det styrmedlet fungerar innan man gör sig av med
              det man bevisligen vet fungerar?
            </seg>
            <seg n="13e33cab">
              I fråga om de historiska utsläppen vore det bra om regeringen
              kunde presentera lite konkreta förslag för att hjälpa utvecklingsländerna
              i form av till exempel ett nytt additionellt klimatbistånd.
            </seg>
          </u>
          <note type="speaker" n="c951e896">
            Anf. 105 JOHAN HULTBERG (M) replik:
          </note>
          <u who="johan_hultberg_aeec3d_w" xml:id="i-287a0634e76b453f-6" n="8da9d153">
            <seg n="147617f9">
              Herr talman! Låt mig börja där Jens Holm slutade när det gäller
              klimatbiståndet. Vi kan konstatera att Sverige var det land som
              bidrog absolut mest när det gäller finansiering för snabbstart.
              Sverige pumpade in ungefär 8 miljarder i det systemet. Tack vare
              att Sverige investerar mycket i CDM kan vi därigenom bidra med
              rejäla summor till anpassningsformen. Vi har också gjort utfästelser
              om att bidra till FN:s gröna klimatfond när den väl är up and
              running, det vill säga operativ.
            </seg>
            <seg n="ac22d8ae">
              Jag är stolt över att regeringen har sett till att biståndsbudgeten,
              tack vare fokus på jobb och tillväxt, har gått från 23,7 miljarder
              2005 – om jag minns rätt – till drygt 38 miljarder i år. Jag tar
              siffrorna direkt ur huvudet. Det är en konsekvens av Alliansens
              fokus på ordning och reda i ekonomin, att stärka drivkrafterna
              till arbete och få fler människor i jobb. Det har lett till att
              vi har kunnat stärka den svenska biståndsbudgeten med ungefär
              15 miljarder, vilket är en rejäl förstärkning.
            </seg>
            <seg n="ce5f529d">
              Det är så vi måste fortsätta att jobba om vi ska kunna ge mer
              pengar i klimatbistånd, hjälpa de fattiga länderna att minska
              sina utsläpp och investera i teknik där de inte behöver bli beroende
              av de fossila energislagen.
            </seg>
            <seg n="fd439ece">
              Här är Jens Holm, S, V och MP svaret skyldiga. Man för en tillväxtfientlig
              politik där man kombinerar kraftigt höjda miljöskatter med kraftigt
              höjda skatter på jobb och företagande. Forskningen och erfarenheten
              visar tydligt att ekonomiska styrmedel som sätter pris på utsläpp
              är effektiva styrmedel. Men de måste kombineras med motsvarande
              skattesänkningar på jobb och företagande och att på annat sätt
              försöka stärka det egna näringslivet. Annars blir konsekvensen
              att industrin försvinner bort från Sverige till andra länder och
              att utsläppen globalt inte minskar. Det är oerhört allvarligt.
            </seg>
          </u>
          <note type="speaker" n="df82fe4a">
            Anf. 106 SARA KARLSSON (S) replik:
          </note>
          <u who="sara_karlsson_22d648_w" xml:id="i-2cce5821841de098-3" n="3af8dc1f">
            <seg n="422a3459">
              Herr talman! Det finns en del ständigt återkommande frågor i
              klimatdebatten. En av dem gäller just målsättningar framöver.
              De finns också med i detta betänkande.
            </seg>
            <seg n="26b1c7b1">
              Nu står EU inför att anta mål för tiden efter 2020 fram till
              2030. Inför antagandet av målen har EU-kommissionen gjort en konsekvensanalys
              av hur de kan se ut. Man har tittat på ett mål för utsläpp eller
              att ha tre mål för utsläpp, förnybar energi och energieffektivisering.
            </seg>
            <seg n="ceefd524">
              Flera länder har varit aktiva och drivit på för att det ska vara
              tre bindande mål. Sverige tillhör inte de länderna. EU-kommissionens
              konsekvensanalys har visat att tre bindande mål på nationell nivå
              skulle gynna jobb och ekonomi i Europa. Ändå vill Moderaterna
              och regeringen inte ha dessa mål. Varför?
            </seg>
          </u>
          <note type="speaker" n="8997d1e7">
            Anf. 107 JOHAN HULTBERG (M) replik:
          </note>
          <u who="johan_hultberg_aeec3d_w" xml:id="i-287a0634e76b453f-7" n="8da9d153">
            <seg n="cf1e261a">
              Herr talman! Jag vill börja med att uppmana Sara Karlsson till
              att läsa kommissionens underlag lite mer noggrant och kanske en
              gång till.
            </seg>
            <seg n="ac78aa31">
              Kommissionen slår fast att en ambitiös klimatpolitik mycket väl
              kan leda till fler jobb och positiva ekonomiska effekter för Europa
              om ambitionen förenas med det som Alliansen har drivit, nämligen
              sänkta skatter på företagande och jobb samt reformer för att stärka
              europeiskt näringslivs konkurrenskraft. Tyvärr är det inte den
              politiken som Sara Karlsson, Socialdemokraterna, Vänsterpartiet
              och Miljöpartiet företräder, utan det är kraftigt höjda avgifter
              för att anställa människor och driva företag. Det är straffbeskattningar
              på avstånd, vilket jag tycker är en dålig idé i ett land med stora
              avstånd.
            </seg>
            <seg n="b1615b4f">
              Nej, Sara Karlsson, jag tror inte på den linjen. Alliansen har
              landat i ett gemensamt ställningstagande där vi stöder kommissionens
              förslag om att minska utsläppen med 40 procent. Vi skulle gärna
              gå längre om vi kan komplettera utsläppsminskningsmålet med internationella
              åtaganden. Vi står också bakom kommissionens förslag om ett mål
              för förnybar energi på unionsnivå.
            </seg>
          </u>
          <note type="speaker" n="21441f24">
            Anf. 108 SARA KARLSSON (S) replik:
          </note>
          <u who="sara_karlsson_22d648_w" xml:id="i-2cce5821841de098-4" n="3af8dc1f">
            <seg n="495aada3">
              Herr talman! Det är intressant att Moderaterna baserar sina ställningstaganden
              i EU:s klimatpolitik på vad de svenska Socialdemokraterna driver
              för politik i Sverige. Det är intressant att Moderaterna förutsätter
              ett regimskifte. Det välkomnar inte minst jag.
            </seg>
            <seg n="387a05d3">
              Det är besvärande för den regering som ofta säger sig företräda
              en väldigt ambitiös linje och som vill vara en av föregångarna
              eller kanske Föregångaren med stor bokstav i EU när Sverige hamnar
              i bakvattnet efter andra länder som är mer pådrivande och vill
              ha en mer ambitiös linje.
            </seg>
            <seg n="e7fec7c4">
              Jag trodde att jag skulle få ett svar om svensk energipolitik.
              Något som ofta framkommer i debatter eller diskussioner med borgerliga
              företrädare och kanske framför allt de från Moderaterna är att
              de inte vill ha ett mål om förnybar energi. De menar att det skulle
              driva fram en förtida avveckling av den svenska kärnkraften.
            </seg>
            <seg n="b6fe1b51">
              Jag menar att det är ett överdrivet hot om en förtida avveckling.
              Det vore inget hot mot den svenska energiförsörjningen. Men man
              får aldrig svar på frågan vad ett mål om energieffektivisering
              är ett hot emot, om nu det är argumentet mot ett mål om förnybar
              energi.
            </seg>
          </u>
          <note type="speaker" n="7b45bdf5">
            Anf. 109 JOHAN HULTBERG (M) replik:
          </note>
          <u who="johan_hultberg_aeec3d_w" xml:id="i-8898b16755fefdd4-0" n="8da9d153" next="i-f4ddfb0841e355cc-0">
            <seg n="4592b4d5">
              Herr talman! Med stöd i forskningen är det mest effektiva att
              ha ett övergripande mål om utsläppsminskningar och inte göra verktyg
              till målsättningar. Det är tyvärr det Socialdemokraterna vill
              göra. Förnybar energi är ett verktyg för att minska utsläppen
              i Europa.
            </seg>
            <seg n="271d114c">
              För svensk del är inte utmaningen klimatpolitiskt just elproduktionen.
              Vi har en till 97 procent fossilfri elproduktion i Sverige. Vår
              utmaning ligger snarare i att ställa om vår transportsektor. Där
              har vi en massa smutsig fossil energi att fasa ut. Regeringen
              har gjort mycket med stöd till biogas och forskningsprogram som
              ska driva fram ny och bättre teknik. Vi behandlar just nu FFF-utredningens
              många förslag.
            </seg>
            <seg n="f80bc767">
              Jag menar att den politik som Socialdemokraterna för på EU-nivå
              handlar om att föra makt och inflytande över svensk energipolitik
              från denna kammare till kammaren i Strasbourg. Det tycker jag
              är fel. På EU-nivå ska vi sätta upp ett ambitiöst långsiktigt
              utläppsminskningsmål. Men vi ska inte göra verktyg till mål. Det
              är fel, och det skulle fördyra politiken.
            </seg>
            <seg n="23bfaa34">
              Man kan konstatera att ett mål om 40 procent förnybart på EU-nivå
              för svensk del antagligen hade lett till någonstans runt 75 procent
              förnybart i Sverige. Det är i den kalkylen väldigt svårt att se
              en framtid för svensk kärnkraft. I så fall, Sara Karlsson, innebär
              detta ett besked från Socialdemokraterna att ni säger nej till
              kärnkraft.
            </seg>
            <seg n="a6d6da48">
              Det hade varit förödande för svensk konkurrenskraft och på lång
              sikt också för klimatet om vi hade slagit ut ren energiproduktion
              och riskerat högre elpriser och därigenom sämre konkurrenskraft
              för svenska företag med risk för flyttade utsläpp.
            </seg>
          </u>
          <note n="4477841e">
            Anf. 110 ANITA BRODÉN (FP):
          </note>
          <u who="johan_hultberg_aeec3d_w" xml:id="i-f4ddfb0841e355cc-0" n="8da9d153" prev="i-8898b16755fefdd4-0">
            <seg n="3f3bbbc4">
              Herr talman! För bara några dagar sedan, på självaste världsmiljödagen,
              hade vi här i kammaren en särskild debatt initierad av Vänsterpartiet
              som rörde IPCC:s senaste rapport. Den debatten utgör en värdefull
              grund för dagens debatt.
            </seg>
            <seg n="f9bcc885">
              Att ett av partierna i riksdagen – Sverigedemokraterna, som har
              nämnts mycket i debatten – är klimatförnekare har vi inte kunnat
              undgå. Efter dagens debatt står det skrämmande klart.
            </seg>
            <seg n="60b17143">
              Sverigedemokraterna påstår att det är det värsta scenariet som
              lyfts fram. Ingenting kan vara mer felaktigt. När nästan 1 000
              forskare har enats om och kommit fram till ett konsensusbeslut
              är det definitivt inte det värsta scenariet som kommer fram utan
              det som de har kunnat samlas kring.
            </seg>
            <seg n="bb962264">
              Det är också skrämmande att de tar upp havsnivåhöjningen. Ett
              antal av oss har tagit del av läget och varit i de arktiska områdena,
              som har nämnts här. Vi har också talat med antal forskare. Det
              ger verkligen vid handen vad som skulle kunna hända och vad som
              redan pågår.
            </seg>
            <seg n="49ceda48">
              Det stämmer inte heller att vi och att forskare i forskningsrapporter
              lyfter fram en extremt dyster framtid. De pekar med yttersta allvar
              på hur situationen ser ut och det som de gemensamt har kunnat
              konstatera. Om man läser IPCC-rapporten framgår det väldigt tydligt
              att framtiden kan se ljus ut om vi tar tag i frågorna på det sätt
              som ansvarsfulla politiker måste göra.
            </seg>
            <seg n="20037d2e">
              Det är slutligen rimligt att Sverige ska gå före. Det finns ett
              gammalt talesätt som säger att man ska sopa rent framför egen
              dörr. Det har vi all anledning att tänka på. Vi kan också se vilka
              möjligheter som erbjuds de länder som vågar och inser vikten av
              att gå före. Det handlar om teknikutveckling och att leda en grön
              utveckling både nationellt och internationellt.
            </seg>
            <seg n="ab60d789">
              Med denna lilla utvikning kan jag konstatera att vi ändå är sju
              partier som här är samlade som tar forskarrönen på yttersta allvar.
              Det råder ingen tvekan om att Sverige och regeringen gör sitt
              yttersta för att driva på utvecklingen. Efter att ha lyssnat på
              debatten ser jag att det finns stora möjligheter för många gemensamma
              tag mellan sju partier. Det är helt klart.
            </seg>
            <seg n="eb3e1f4c">
              Herr talman! Sverige ska vara klimatneutralt år 2050. Det har
              vi slagit fast. Det handlar om att inte ha några nettoutsläpp
              av växthusgaser, om tydliga delmål fram till dess och en särskild
              utredare. Det har lyfts fram i dag, och det har det ironiserats
              en del kring. Det är viktigt med de specifika uppdragen för att
              ha en tydlig strategi utifrån Naturvårdsverkets arbete.
            </seg>
            <seg n="750a122a">
              Nu måste vi se till färdplanens genomförande, dess färdriktning
              och avstämningsstationer. Ett omfattande arbete är igångsatt.
              Riksrevisionens skrivningar, rekommendationer och synpunkter tas
              på yttersta allvar. Det ska vi göra.
            </seg>
            <seg n="1232bf73">
              Det krävs ett hårt arbete såväl nationellt som inom EU och internationellt.
              Många av oss från utskottet var tillsammans i Polen. I de diskussionerna
              insåg åtminstone jag vilken skillnad de har i synsätt och att
              vi står oerhört långt ifrån varandra.
            </seg>
            <seg n="fc7030b9">
              Det kommer att krävas ett tufft arbete i EU för att kunna komma
              långt vad gäller vårt ambitiösa mål så småningom och sedan det
              bindande internationella avtalet. Vi måste ha ett kraftfullt EU
              för att kunna klara av detta.
            </seg>
            <seg n="3f4e4c24">
              Herr talman! Till skillnad från flera oppositionspartier är Folkpartiet
              och alliansregeringen positiva till att utveckla ekonomiska styrmedel
              som CDM. Det är centralt att de fungerar. Det är då vi kan förmera
              gröna koldioxidsnåla investeringar och den gröna tekniken.
            </seg>
            <seg n="4f9daec2">
              EU:s förslag på 40 procent har nämnts här i dag. Miljöministern
              framförde i sitt tal häromdagen att det inte är nog. Jag är därför
              väldigt glad över att Sverige har pekat på det och öppnat för
              ytterligare satsningar. Det talas om kring 10 procent, där man
              kan nyttja de ekonomiska styrmedlen.
            </seg>
            <seg n="67e7d5ab">
              Också framgent kommer det att krävas en ökad stabilitet vad gäller
              koldioxidpriset. Vi vet hur kritiskt det har varit, och det krävdes
              en nödlösning för att klara upp det hela. Det krävs också en fortsatt
              satsning på energieffektivisering och en ökning av forskning för
              energiteknik, smarta städer och samhällen. Sist men inte minst
              krävs också ett bindande avtal allra senast 2015 i Paris.
            </seg>
            <seg n="356da64c">
              Herr talman! Under den särskilda klimatdebatten lyftes frågan
              kring klimatanpassning upp. Det är en angelägen fråga. Jag tror
              att det är Jens Holm som har tagit upp den vid flera tillfällen.
              Som läget är nu är det ett trettiotal myndigheter som arbetar
              med förebyggande åtgärder, ökad kunskap och beredskap för klimateffekter.
              Det pågår alltså enormt mycket.
            </seg>
            <seg n="9a6085cd">
              Ett antal kommuner, särskilt de kommuner där klimatanpassningsåtgärder
              behöver vidtas snart, har fått särskilda resurser. Vi vet också
              att länsstyrelserna försöker samordna de regionala insatserna.
              Men dessutom – och jag tror att det är det som Jens Holm efterfrågar
              – har SMHI fått regeringens uppdrag att följa upp och analysera
              arbetet med klimatanpassning. På så sätt får de ta ett övergripande
              ansvar.
            </seg>
            <seg n="509eaa82">
              Utöver detta har Lantmäteriet särskilt arbetat med att skanna
              av och skapa en nationell höjdmodell. För några år sedan hade
              man lyckats komma upp till runt 85 procent av hela Sveriges yta
              – så mycket var alltså skannat.
            </seg>
            <seg n="2f123a2a">
              Herr talman! I närtid behövs, som jag har sagt tidigare, ett
              globalt ambitiöst bindande avtal som omfattar flertalet länder.
              Fossilsubventionerna måste fasas ut. Det behövs ekonomiska styrmedel
              som är samordnade på EU-nivå, där vi också snäpper upp ordentligt
              så att det blir ordentligt med transparenta styrmedel.
            </seg>
            <seg n="c9c7cb99">
              Transportsektorn måste vara införlivad i EU:s handelssystem.
              Den gröna fonden måste självfallet komma på plats. Under den debatt
              som hölls häromdagen nämnde Socialdemokraterna att det saknades
              300 miljoner. Jag tror att det var den gröna fonden som åsyftades.
              Jag har kollat upp det; det är inte så. 150 miljoner sätts av
              till den gröna fonden detta år, och återstående 150 miljoner nästa
              år direkt efter årsskiftet.
            </seg>
            <seg n="04573508">
              Folkpartiet önskar fler bindande avtal inom det arktiska samarbetet
              och fler marina reservat där förbud mot oljeutvinning måste råda.
            </seg>
            <seg n="1fa74d15">
              Jag har tagit upp klimatanpassningar och hur viktigt det är.
              Sist men inte minst handlar det om den fortsatt ökande kunskapen
              om grön teknik. Den kommer, herr talman, att bli banbrytande såväl
              inom vårt land som inom EU och internationellt när det gäller
              att klara denna gigantiska utmaning.
            </seg>
          </u>
          <note type="speaker" n="9486ae76">
            Anf. 111 JOSEF FRANSSON (SD) replik:
          </note>
          <u who="josef_fransson_167e6b_w" xml:id="i-3ff27f61a4110e3c-0" n="16ea6db9" next="i-418d228d90fa69c1-0">
            <seg n="fad8d64e">
              Herr talman! Jag lyssnade naturligtvis på anförandet här och
              fick, kanske inte helt oväntat, lite slängar – en del grövre än
              andra. Förnekare, kallas jag. Då undrar jag vad exakt det är som
              jag förnekar. Jag har ju stått här och hållit ett anförande på
              säkert 14 minuter, eller hur lång tid det nu tog, där jag klargjorde
              min syn på att det absolut sker en uppvärmning, att koldioxidhalten
              ökar, att det påverkar klimatet och så vidare.
            </seg>
            <seg n="fba0343d">
              Det är bara det att jag ger en något mer positiv framtidsbild,
              vilket jag tror att man måste ha om man ska komma fram till de
              långsiktigt verksamma lösningarna. Jag menar att det vi sysslar
              med i dag inte är någon verkningsfull politik. Det blir panikåtgärder
              såsom – vilket jag har sagt flera gånger här – vindkraft, etanol
              och sådana saker som är väldigt miljöbelastande och ger liten,
              om ens någon, effekt på klimatgasutsläppen.
            </seg>
            <seg n="ab67c53e">
              Vidare säger man att det minsann visst råder stor konsensus bland
              alla forskare. Men är inte det en konsensus som vilar på ganska
              bräcklig grund? I den förra debatten läste jag upp hur nämnde
              Lennart Bengtsson blev fullständigt utmobbad för att han sade
              sin mening, och han är en mycket aktad forskare i sammanhangen.
              Jag tycker att denna konsensus är ganska bräcklig.
            </seg>
            <seg n="3c85061a">
              Egentligen är det inte så mycket i IPCC:s forskning som jag kritiserar.
              Vi talade lite grann om havsnivåhöjningen här, till exempel. IPCC
              säger att den troligtvis kommer att bli någonstans mellan 30 och
              60 millimeter. De utmålar det som det mest troliga scenariot.
              30 millimeter är samma trend som vi har haft i 150 år, så det
              är väl inte så märkligt att man börjar där.
            </seg>
          </u>
          <note n="6088b417">
            Anf. 112 ANITA BRODÉN (FP) replik:
          </note>
          <u who="josef_fransson_167e6b_w" xml:id="i-418d228d90fa69c1-0" n="16ea6db9" prev="i-3ff27f61a4110e3c-0">
            <seg n="1ef5423b">
              Herr talman! Jag tackar för alla synpunkter. Jag tycker att de
              är värdefulla, och jag tycker att debatten är oerhört värdefull.
              Nu kommer frågor som tydliggörs och kommer upp till ytan. Jag
              tycker att det är bra. Vi lever i en demokrati, och vi har rätt
              att framföra våra olika ståndpunkter. Det är viktigt att vi kan
              ta dessa diskussioner.
            </seg>
            <seg n="86f00126">
              Josef Fransson säger att han har klargjort sina synpunkter, och
              så är det. Det är många med mig som reagerar, och jag vill ta
              upp några av synpunkterna. Josef Fransson tog mot slutet upp detta
              med panikåtgärder. Min uppfattning är att vi för att slippa vidta
              panikåtgärder måste fortsätta med det arbete som nu pågår. Det
              är det långsiktiga arbetet och det gemensamma arbetet såväl nationellt
              som inom EU och internationellt. Det är det som är så viktigt.
            </seg>
            <seg n="cbc8c65a">
              När vi för några år sedan tog del av vad ekonomen Nicholas Stern
              från England sade fick det hela den ekonomiska världen att inse
              att det är genom att göra satsningar och ta tag i problemen i
              närtid som man slipper de gigantiska ekonomiska kostnaderna längre
              fram. De växer.
            </seg>
            <seg n="c2a8cd5f">
              Jag anser att Josef Fransson och Sverigedemokraterna blundar
              för verkligheten. Det ger en kuslig känsla när jag tänker på kommande
              generationer. Jag känner till sambandet mellan minskning av biologisk
              mångfald, energipolitik och klimatfrågan. Vi tar detta i ett sammanhang,
              och vi arbetar konkret och konstruktivt.
            </seg>
          </u>
          <note type="speaker" n="ffac06ab">
            Anf. 113 JOSEF FRANSSON (SD) replik:
          </note>
          <u who="josef_fransson_167e6b_w" xml:id="i-3ff27f61a4110e3c-1" n="16ea6db9" next="i-418d228d90fa69c1-1">
            <seg n="418627e2">
              Herr talman! Vi ska lösa problemen nu, säger Anita Brodén. Det
              är detta jag menar är just de här panikåtgärderna. De är inte
              framåtsyftande, och de är rena återvändsgränder.
            </seg>
            <seg n="48dd9412">
              Vilka är lösningarna? Jag brukar ofta gräva ned mig i vad det
              konkret är vi ska göra. Jag tycker inte att det duger att bara
              säga: År 2050 ska vi ha nollutsläpp. Hur ska det gå till? Det
              är den frågan åtminstone jag är mest intresserad av. Vem som helst
              kan sätta ett mål. Men hur ska det gå till? Hur mycket av svensk
              ekonomi är vi villiga att offra? Vad är det för levnadsstandard
              och levnadsförhållanden vi ska ha här i Sverige? Ska vi försöka
              gå tillbaka till något medeltida samhälle, eller vad är det vi
              ska göra?
            </seg>
            <seg n="61f3d7c2">
              Jag kommer nu till det mest konkreta – det som jag påtalar gång
              på gång. Sverige är ett litet land. Vi kan offra hela vår ekonomi
              på klimatåtgärder här i Sverige utan att det egentligen får någon
              signifikant effekt på utsläppen som helhet. Det är så logiskt
              att man inte ens borde behöva diskutera att det förhåller sig
              precis så.
            </seg>
            <seg n="be752e37">
              Då ställer man sig en fråga. Om vi ska vidta de här panikåtgärderna
              och om det måste göras nu – hur ska vi då förhindra världens fattiga
              att resa sig ur sin fattigdom till bättre levnadsförhållanden?
              Hur ska vi få dem att frivilligt stanna kvar i sin fattigdom?
            </seg>
          </u>
          <note n="33d813f2">
            Anf. 114 ANITA BRODÉN (FP) replik:
          </note>
          <u who="josef_fransson_167e6b_w" xml:id="i-418d228d90fa69c1-1" n="16ea6db9" prev="i-3ff27f61a4110e3c-1">
            <seg n="16366fbf">
              Herr talman! Jag går direkt på frågorna. Konkret talar vi inte
              om ett fullständigt fossilstopp 2050. Att bli helt fossilfri tror
              jag nämligen blir oerhört svårt. Däremot är fossiloberoende och
              nollutsläpp en viktig målsättning. Och vi jobbar nu hela tiden
              på en strategi för hur vi ska nå dit. Vi jobbar med flera stora
              områden – nu säger jag vi och menar alliansregeringen, och jag
              vet att vi har stort stöd av övriga partier i oppositionen.
            </seg>
            <seg n="855c80cd">
              Det ena området är transportsektorn. Vi kommer inte att klara
              utmaningen om vi inte löser transportsektorn och går över till
              en hållbar transportsektor. Det beror på att en tredjedel av utsläppen
              kommer just från transporterna. Men vi kan satsa på fossiloberoende
              fordonsflotta, förnybara energislag, andra effektivare motorer,
              på järnväg och elektrifiering. Det finns en uppsjö alternativ.
              Vi har också utredningen som har nämnts i dag. När regeringen
              tar till de konkreta, skarpa förslagen och när de kommer på plats
              kommer mycket att förändras. Vi har kort om tid. Fordonens livslängd
              är nämligen kanske 15–20 år. Därför är det bråttom.
            </seg>
            <seg n="8432152f">
              Vi har även livsmedel, mark, vatten och skog för att nämna några
              områden som givetvis också måste vara med i den här strategiplanen
              för att vi ska kunna klara av det.
            </seg>
          </u>
          <note type="speaker" n="b9fddcba">
            Anf. 115 JENS HOLM (V) replik:
          </note>
          <u who="jens_holm_b74eb8_w" xml:id="i-e5ea62bfadb580c7-0" n="3e179d43" next="i-34071afbd33261e2-0">
            <seg n="39b93b2b">
              Herr talman! Anita Brodén sade förut att någon ironiserade kring
              den nya utredningen kring nettoutsläpp till 2050. Jag vet inte
              om hon menade att det var jag. Jag menade i alla fall inte att
              ironisera kring den högst kompetenta utredaren, SLU-chefen Lisa
              Sennerby Forsse eller hennes sekreterare Stefan Nyström. Min poäng
              är dock att nu börjar man återigen utreda det som man redan 2011
              gav i uppdrag till Naturvårdsverket att utreda.
            </seg>
            <seg n="bdabd48d">
              I min hand har jag ett pressmeddelande från Andreas Carlgren,
              dåvarande miljöminister. Han sade att det nu blir strategier och
              konkreta förslag för att skapa ett Sverige utan klimatutsläpp
              till 2050. Så sade miljöministern sommaren 2011.
            </seg>
            <seg n="a3827598">
              Uppdraget till den nya utredaren nu är att ta fram en strategi
              för hur regeringens långsiktiga vision att Sverige år 2050 inte
              ska ha några nettoutsläpp av växthusgaser i atmosfären ska uppnås.
              Det är samma uppdrag! Jag ironiserar inte. Jag kritiserar det.
              Det är grundläggande fel. Ni staplar utredningar på varandra.
              Varför gör ni det?
            </seg>
            <seg n="40574076">
              Nu går jag vidare till min andra fråga. Du tar upp klimatanpassningen
              och SMHI:s center för klimatanpassning som har en budget på 4
              eller 5 miljoner kronor per år. Är det verkligen vår centrala
              myndighet för att koordinera hela det stora arbetet för att klimatanpassa
              Sverige?
            </seg>
            <seg n="2e7e0791">
              Jag ser SMHI:s center som ett viktigt center men snarare för
              att sprida information och samla fakta kring det här. En central
              myndighet och en nationell plan för klimatanpassning har vi dock
              fortfarande inte. Eller har vi det?
            </seg>
          </u>
          <note n="f607ab36">
            Anf. 116 ANITA BRODÉN (FP) replik:
          </note>
          <u who="jens_holm_b74eb8_w" xml:id="i-34071afbd33261e2-0" n="3e179d43" prev="i-e5ea62bfadb580c7-0">
            <seg n="5cb0b916">
              Herr talman! Jag tackar för frågorna.
            </seg>
            <seg n="7ab5f551">
              När jag fick reda på att det var Lisa Forsse blev jag väldigt
              glad eftersom jag har stor tilltro till henne. Och jag utgår från
              att man inte startar det här från början utan fortsätter från
              den plattform som ligger och att det nu kommer att komma vassa,
              konkreta förslag på åtgärder. Det är nämligen nödvändigt att vi
              kommer till steg två och att vi startar upp många av dessa konkreta
              förslag.
            </seg>
            <seg n="67c8bbff">
              Det är avstämningsårtalen som har efterfrågats. Nu har vi 2020
              klart, men vi behöver såklart även 2025, 2030 och så vidare upp
              till 2050. Det krävs att vi tar de här stegen och att vi vet vart
              vi går. Min tro är att nästa steg verkligen kommer att tas i och
              med att Forsse fick uppdraget.
            </seg>
            <seg n="64b65ff3">
              Jag kan förstå din kritik, Jens Holm, vad gäller efterfrågan
              på en gemensam myndighet som håller i det hela. Jag vet hur mycket
              som sker på de olika myndigheterna. Jag vet också länsstyrelsernas
              övergripande ansvar regionalt och även vad man jobbar med kommunalt.
              Vi har tagit upp det i Miljömålsberedningen. Det är också en fråga
              när det gäller mark- och vattenanvändning, hållbar mark- och vattenanvändning.
              Miljömålsberedningen föreslår SMHI. Med den kraften och med det
              förslaget är det klart att om det blir regeringens beslut kommer
              självklart medel att tillföras så att de kan klara det uppdrag
              de ges.
            </seg>
          </u>
          <note type="speaker" n="feaada5d">
            Anf. 117 JENS HOLM (V) replik:
          </note>
          <u who="jens_holm_b74eb8_w" xml:id="i-e5ea62bfadb580c7-1" n="3e179d43" next="i-34071afbd33261e2-1">
            <seg n="8c779b5b">
              Herr talman! Att anpassa Sverige till ett förändrat klimat handlar
              om helt nya krav på hur vi planerar våra städer. Det handlar om
              att förhindra saltvattenintrång till våra sjöar – vi har till
              exempel Mälaren här. Det handlar om att se till att havsnivåerna
              inte höjs så mycket att det förstör där människor bor och lever
              på olika sätt. Det handlar om att förhindra skred vid Göta älv
              och så vidare.
            </seg>
            <seg n="3cfaf6e6">
              Vi borde redan nu ha en nationell myndighet för klimatanpassning,
              och vi borde ha en nationell anpassningsplan så att inte olika
              kommuner och olika länsstyrelser springer och gör lite samma sak
              eller inte riktigt vet vad de ska göra. Det här är något som måste
              koordineras.
            </seg>
            <seg n="69311cae">
              När det gäller den nya utredningen är vi överens om att det är
              en högst kompetent utredare, och hon har en högst kompetent sekreterare.
              Det är inte tu tal om det. Men om vi ska vara ärliga här, Anita
              Brodén, får man känslan att eftersom regeringen kanske inte riktigt
              är överens om hur de ska nå fram till nollutsläpp 2050 är det
              lite lättare att ta en utredning till i stället för att lägga
              fram en proposition med skarpa förslag. Så upplever jag i alla
              fall saken, men jag kanske har fel.
            </seg>
            <seg n="9796e14b">
              I fråga om den gröna fonden som du nämnde innan sade Johan Hultberg
              från Moderaterna att när den är operativ och up and running ska
              vi bistå med pengar. Det var precis det som miljöminister Lena
              Ek sade när vi reste till Warszawa i fjol. Hon sade då: Vi bidrar
              med 300 miljoner kronor för det första året för den gröna fonden
              – 300 miljoner kronor. Jag tror att det var få som tolkade det
              som att de 300 miljoner kronorna inte skulle betalas ut i år.
            </seg>
            <seg n="68cb7711">
              Det låter som att du håller på och skapar någon egen verklighet
              kring det här som inte stämmer med det som miljöministern sade
              inför Warszawa.
            </seg>
          </u>
          <note n="b7271a40">
            Anf. 118 ANITA BRODÉN (FP) replik:
          </note>
          <u who="jens_holm_b74eb8_w" xml:id="i-34071afbd33261e2-1" n="3e179d43" prev="i-e5ea62bfadb580c7-1">
            <seg n="fd2839cb">
              Herr talman! Jag svarar direkt angående Gröna fonden eftersom
              jag har varit i kontakt med departementet. Jag skapar alltså inte
              någon egen tolkning av det här. Det är Miljödepartementet som
              ger mig svar på att 150 miljoner av de 300 betalas ut i år. 150
              miljoner betalas ut direkt efter årsskiftet. Det är de uppgifter
              som jag har fått. Det är inte någon egen tolkning.
            </seg>
            <seg n="1757cfab">
              När det gäller din farhåga, din rädsla eller din misstanke kring
              utredning är det förfärligt om du tror att regeringen använder
              det instrumentet för att förhala. Nej, vi använder det instrumentet
              för att få den allra mest kompetenta personen att vägleda de framtida
              besluten så att vi gör rätt från början.
            </seg>
            <seg n="98a312a4">
              Jag håller med dig om vikten av hållbara bygder och hållbara
              städer. Det är där som vi får lägga fokus. Och det är ganska intressant.
              Det är nämligen frågor som vi har diskuterat den senaste tiden
              i Miljömålsberedningen. Hur ska vårt arbete fortsätta? Jo, tänkbart
              är att göra ett övergripande raster och verkligen fördjupa oss
              i hur vi ska bygga. Hur ska hållbara städer gestalta sig i vårt
              samhällsbygge? Vad ska vi tänka på? Men vi diskuterar också hållbara
              landskap och hållbar landsbygd.
            </seg>
          </u>
          <note type="speaker" n="7b752ed7">
            Anf. 119 HELENA LEANDER (MP) replik:
          </note>
          <u who="helena_leander_a60b39_w" xml:id="i-0feacf31918b9767-0" n="8913d930" next="i-c900afedcfb93afa-0">
            <seg n="00672a70">
              Herr talman! Anita Brodén talade vackert om vikten av att vi
              stöder utvecklingsländer med deras klimatarbete, och det tror
              jag att vi kan vara rörande överens om. Det vi möjligen inte är
              överens om är ifall vi ska använda detta som en undanflykt för
              att göra mindre i Sverige och EU. Det är där som skiljelinjen
              går, det vill säga om vi ska göra saker, om vi ska använda det
              som en undanflykt för att göra mindre eller om vi ska tillgodoräkna
              oss detta genom CDM:er som Anita Brodén pratade om. Eller ska
              vi bara stödja utvecklingsländer och utan att för den sakens skull
              göra mindre här?
            </seg>
            <seg n="41037135">
              Om vi bara vill stödja fattiga länder i deras utveckling – så
              att de kan utvecklas ekonomiskt på ett mindre klimatförstörande
              sätt än vad vi en gång gjorde – samtidigt som de anpassar sig
              till det förändrade klimat vi redan nu ser, ja, då tror jag att
              en nog så viktig sak är att stödja den gröna fonden som Anita
              Brodén tidigare har varit inne på.
            </seg>
            <seg n="ba1e8146">
              Det finns en stark misstro från de fattiga länderna. Vi i de
              rika länderna har lovat dem pengar utöver biståndet till den göra
              fonden. Sedan ser de hur man håller på att tricksa med pengarna.
              Lena Ek hade lovat 300 miljoner, men nu håller man på att skjuta
              upp utbetalandet. Det är det som skapar en misstro, att de fattiga
              länderna inte kan ta de rika ländernas löften på allvar.
            </seg>
            <seg n="bbaa3ec6">
              Vi från Miljöpartiet menar att vi ska stå upp för vår andel av
              pengarna, vilket skulle motsvara ungefär 2 miljarder kronor, och
              vi tar dem inte från biståndet. Vi vill ta dessa pengar utöver
              biståndet. Behovet av pengar för vanliga biståndsändamål – fattigdomsbekämpning,
              demokratiutveckling och så vidare – har ju inte minskat för att
              klimatförändringarna kommer som en ytterligare börda.
            </seg>
            <seg n="04623265">
              Jag undrar när Anita Brodén kan lova att man betalar ut pengar
              som är i närheten av vad som motsvarar Sveriges andel och som
              inte tas från det ordinarie biståndet.
            </seg>
            <seg n="8f020e0f">
              Sedan vill jag passa på att fråga vilka övriga klimatåtgärder
              som Folkpartiet vill se. Man hör oftare vad ni är emot än vad
              ni är för.
            </seg>
          </u>
          <note n="f6a319a8">
            Anf. 120 ANITA BRODÉN (FP) replik:
          </note>
          <u who="helena_leander_a60b39_w" xml:id="i-c900afedcfb93afa-0" n="8913d930" prev="i-0feacf31918b9767-0">
            <seg n="a960e4b8">
              Herr talman! Tack för frågorna, Helena! Du får påminna mig, för
              jag kan ha missat någonting. Du är duktig på att prata fort.
            </seg>
            <seg n="fed79a20">
              Först och främst handlar vår grund om solidaritet, om att vi
              ska ha en solidarisk värld och ett solidariskt bistånd. Jag tycker
              att det är oerhört positivt att alliansregeringen har lyckats
              med att uppnå 1 procent i bistånd. Det är jag stolt över. Precis
              som Johan Hultberg nämnde har biståndet ökat tack vare att vi
              har ökat vår bnp.
            </seg>
            <seg n="d1a5b58d">
              Men fortfarande är utmaningarna gigantiska. Utifrån ett klimatperspektiv
              är det de allra fattigaste som drabbas av vårt sätt att leva.
              Vi pratade tidigare här om koldioxidläckage. Det borde vi prata
              mycket mer om. Vi måste ta vårt ansvar. Vi kan inte slå oss för
              bröstet och enbart peka på det faktiska utsläppet, utan vi måste
              beräkna hur mycket vår konsumtion genererar i realiteten.
            </seg>
            <seg n="8cfa64e7">
              När det gäller pengar till Gröna fonden är det självklart att
              vårt löfte gäller. Det jag redovisade var de uppgifter som jag
              har fått i dag om när pengarna ska betalas ut. Men det är ju inte
              tu tal om något annat än att vi ska betala ut dem. Vi var bland
              de snabbaste att betala ut snabbstartspengarna. Vi har också bidragit
              med 8 miljarder. Vi är ett rikt land, och vi har all anledning
              att vara generösa i vårt biståndsarbete.
            </seg>
          </u>
          <note type="speaker" n="1ec44a2e">
            Anf. 121 HELENA LEANDER (MP) replik:
          </note>
          <u who="helena_leander_a60b39_w" xml:id="i-0feacf31918b9767-1" n="8913d930" next="i-c900afedcfb93afa-1">
            <seg n="156fd236">
              Herr talman! Att Allansen har klarat enprocentsmålet i biståndet
              beror ju till stor del på att man gör avräkningar av helt andra
              saker som förvisso kan vara viktiga. Det kan gälla flyktingmottagande
              och biståndsministerns lön. Räknar man av sådana saker är det
              lätt att komma upp i höga procentsatser.
            </seg>
            <seg n="ef8765a8">
              Men det var viktigt att Anita Brodén sade att löftet ska gälla,
              och då måste det väl också gälla det löfte som vi gav på klimattoppmötet
              i Köpenhamn. De rika länderna ska mobilisera 100 miljarder dollar
              till 2020. Jämfört med de insatser som vi gör nu motsvarar det
              för Sveriges del ungefär 2 miljarder i år utöver biståndet. Gäller
              också det löftet? Det vore väldigt bra att få besked om det.
            </seg>
            <seg n="42f9528f">
              Jag ber om ursäkt för att jag kanske pratar för fort, men jag
              frågade också vad Anita Brodén och Folkpartiet gör i övrigt i
              klimatpolitiken. Nu ska jag ge Anita Brodén en eloge för att hon
              inte använder samma sluggerretorik som sin partiledare, som bara
              går ut och härjar om alla dåliga klimatförslag som Folkpartiet
              inte står bakom, utan Anita Brodén brukar mer prata i allmänna
              ordalag om till exempel forskning.
            </seg>
            <seg n="81f57d89">
              Men vad är det som Folkpartiet konkret vill göra på klimatområdet
              under nästa mandatperiod? Det går ju inte att bara gå ut och skälla
              på klimatskatter och sådant, utan man bör också berätta vad man
              vill göra i stället. Eller stöder Anita Brodén den retorik som
              förespråkats av flera partier här, att Sverige är så litet, att
              vi redan ger så mycket och att vi därför inte behöver göra så
              mycket mer?
            </seg>
          </u>
          <note n="6aef1098">
            Anf. 122 ANITA BRODÉN (FP) replik:
          </note>
          <u who="helena_leander_a60b39_w" xml:id="i-c900afedcfb93afa-1" n="8913d930" prev="i-0feacf31918b9767-1">
            <seg n="e52c816e">
              Herr talman! Jag börjar gärna med den sista frågan så att jag
              får chans att svara på den. Vad vill vi göra?
            </seg>
            <seg n="af69559f">
              Jo, vi vill fasa ut fossilberoendet. Det är fullständigt vanvettigt
              att 700 miljarder dollar används till fossilsubventioner varje
              år. Det måste få ett slut.
            </seg>
            <seg n="9a637550">
              Vi vill jobba vidare med forskning om och utveckling av förnybar
              energi. Vi ska utvidga den användningen och låta den växa, vilket
              vi tillsammans i alliansregeringen också har visat.
            </seg>
            <seg n="c33f8d5a">
              Vi vill arbeta vidare med vattenfrågor och biologisk mångfald,
              eftersom vi ser att detta hänger ihop.
            </seg>
            <seg n="24e0f1d9">
              Det är de stora satsningar som är angelägna. Framför allt vill
              vi driva klimatfrågorna inom EU. Vi ser EU som ett stort miljöprojekt.
              EU är ett fredsprojekt och ett miljöprojekt. Det är väldigt mycket
              därför som vi är EU-anhängare och vill jobba internationellt.
            </seg>
            <seg n="d05b891c">
              Som svar på de första konkreta frågorna: Ja, vi har skrivit under
              i Köpenhamn. Jag var där, så jag vet. Även om det många gånger
              kändes som en besvikelse skrev i alla fall alla länder som var
              där under på att 100 miljarder dollar ska gå till de fattigaste
              länderna från 2020. Det är självklart, men det står inte i papperen
              att allting ska vara skattefinansierat, utan här arbetar nu en
              grupp för att få ett sekretariat på plats, och det handlar också
              om att få medel från andra finansiärer.
            </seg>
            <seg n="62677319">
              Vi ska stå upp för de löften som vi har givit. Det är inte tu
              tal om annat.
            </seg>
          </u>
          <note type="speaker" n="5bd6bb3b">
            Anf. 123 ROGER TIEFENSEE (C):
          </note>
          <u who="roger_tiefensee_322d88_w" xml:id="i-2203bf546fd1d8e5-0" n="66a4197c">
            <seg n="3379b9a4">
              Herr talman! Riksdagsledamöter och åhörare! Klimatdiskussioner
              tenderar att ta lång tid, och vi har bara suttit här några timmar
              och börjar känna oss mosiga. Tänk då på klimatförhandlarna som
              sitter och nattmanglar och försöker lösa klimatfrågan i det stora
              globala sammanhanget.
            </seg>
            <seg n="557489e2">
              Att klara målsättningen om att begränsa den globala temperaturhöjningen
              till maximalt två grader är den stora miljö- och samhällsutmaningen
              som mänskligheten står och har stått inför. Klimatet är och blir
              den stora frågan eftersom den samtidigt griper in i andra miljöfrågor
              som biologisk mångfald och havsmiljö. Den berör också andra samhällsfrågor
              som ekonomi, fattigdomsbekämpning och livsmedelsförsörjning. Det
              hänger ihop. För mig som centerpartist känns det väldigt rätt
              att se helheten och prata om hållbar utveckling med alla dess
              ben: socialt, ekonomiskt och miljömässigt.
            </seg>
            <seg n="77e8c77d">
              Det är därför som det är så väldigt viktigt att klimatfrågan
              finns med i politiken, men den ska inte isoleras från övrig politik.
              När vi diskuterar andra miljöutmaningar är det viktigt att ha
              klimatet med, så att vi inte löser en sektors utmaningar och försvårar
              möjligheterna att nå ett hållbart klimat.
            </seg>
            <seg n="2915eaf4">
              Herr talman! Den samlade forskarvärldens budskap är tydligt.
              Klimateffekterna syns redan över hela världen, och de är orsakade
              av människan. Arter flyttar och ekosystem förändras, livsmedelsproduktionen
              och kvaliteten och tillgången på vatten påverkas och hälsoeffekter
              på människor kan skönjas. Just detta bekräftas av IPCC-rapporten
              och IPCC:s panel.
            </seg>
            <seg n="6d490bb2">
              Läget är allvarligt, och mänskligheten gör ännu inte tillräckligt
              för att minska sin klimatpåverkan, framför allt vad gäller användningen
              av fossila bränslen. Men det som är nytt i årets rapport från
              IPPC är budskapet att vi alltjämt kan vända utvecklingen. Målet
              om att hålla temperaturhöjningen under två grader finns inom räckhåll.
            </seg>
            <seg n="38e35904">
              Herr talman! Det är mot den bakgrunden som det är avgörande viktigt
              att världens ledare kan ta ledarskapet och nå en internationell
              klimatöverenskommelse som omfattar alla utsläpp och alla länder.
            </seg>
            <seg n="98e3e6af">
              I dag har vi Kyotoprotokollets andra period, och det omfattar
              bara en del av länderna. Framför allt är det EU som har utsläppsåtaganden
              inom Kyotoprotokollet, och det duger inte. Världen ser annorlunda
              ut nu än i slutet av 90-talet när Kyotoprotokollet förhandlades
              fram, så vi behöver en helt ny internationell klimatregim.
            </seg>
            <seg n="cdabc24b">
              Samtidigt som IPCC sänder lite hopp kan man bli förtvivlad över
              de internationella klimatförhandlingarna. Jag var själv på plats
              i Doha i december 2012. Jag såg där hur Sverige och andra progressiva
              länder drev på, jag såg hur Polen höll på att blockera hela EU
              och jag såg hur USA och Kina lurpassade på varandra.
            </seg>
            <seg n="e7b57eb5">
              För någon vecka sedan kom president Obama ut med en ny och mer
              offensiv klimatagenda för USA. Det sänder mig hopp inför klimatförhandlingarna
              globalt och möjligheten att nå en överenskommelse i Paris 2015.
            </seg>
            <seg n="fd08cc30">
              Herr talman! Sett till Sveriges klimatarbete tycker jag att vi
              ska vara stolta. Vi har faktiskt minskat utsläppen med 23 procent
              sedan 1990. Samtidigt har vi haft en bra ekonomisk utveckling.
              Utsläppen 2012–2013 minskade med 3 procent. Det är bra, men det
              räcker inte. För att travestera en gammal socialdemokratisk slogan
              ska vi vara stolta men inte nöjda.
            </seg>
            <seg n="b67a80b1">
              Det långsiktiga målet till 2050 är att vi ska vara klimatneutrala,
              att vi ska ha netto noll klimatpåverkande utsläpp i Sverige. Som
              ett mål på vägen ska vi ha en fossiloberoende fordonsflotta till
              2030.
            </seg>
            <seg n="f1943d34">
              Som flera talare varit inne på har vi kanske de största utmaningarna
              i Sverige inom transportsektorn. Vi behöver ha transporter som
              är mer energieffektiva, vi behöver byta från fossila bränslen
              till förnybara bränslen, och vi behöver jobba med elektrifiering.
              Det funkar inte överallt, men åtminstone i mer urbana delar av
              Sverige är elektrifiering en stor möjlighet att minska transportsektorns
              klimatpåverkan och energianvändning.
            </seg>
            <seg n="ac9beae8">
              Precis som Johan Hultberg var inne på har FFF-utredningen om
              en fossiloberoende fordonsflotta haft en remisstid. Remissinstansernas
              förslag bereds nu i Regeringskansliet, och vi kan se fram emot
              förslag om detta som ett jätteviktigt delmål inför det långsiktiga
              målet att vara nettoneutrala till 2050.
            </seg>
            <seg n="b0c3141e">
              Ett annat område i det långa perspektivet, som vi kanske borde
              tala mer om och där vi behöver bli fossiloberoende, är livsmedelssektorn.
            </seg>
            <seg n="926ecb32">
              Jag hade nöjet att för ett par veckor sedan vara på tre gårdar
              i Östergötland, dels på studiebesök, dels på ett seminarium om
              projektet Fossilfria lantbruk. Det som var intressant och glädjande
              var att de med dagens teknik kunde lova att till 95 procent –
              men de bedömde att det kanske ligger på 97–98 procent – vara fossilfria.
            </seg>
            <seg n="deabb3f8">
              Diesel var en tysk som kom på en förbränningsmotor. Hans motor
              går att köra med RME, rapsmetylester, med precis samma prestanda
              som med diesel, och RME går att odla på svenska åkrar. Det är
              en väldig möjlighet om man väljer att inte se den konstlade motsättningen
              mellan att å ena sidan odla livsmedel och å andra sidan producera
              drivmedel. Vi har haft debatter här i kammaren tidigare, och de
              som jag tycker mest odlar dessa motsättningar är Sverigedemokraterna.
              Det förvånar mig att de, då de har prefixet Sverige i sitt partinamn,
              inte ser möjligheten att ta hem drivmedelsproduktionen till Sverige.
              Det förvånar mig, men det får stå för Sverigedemokraterna själva.
            </seg>
            <seg n="39102387">
              En viktig del i det här är att det är lönsamt för en åkare i
              dag att gå över från diesel till RME. RME-priset ligger 1:50–2
              kronor lägre än motsvarande dieselpris. Effekten, prestandan och
              driftsäkerheten är på precis samma nivå.
            </seg>
            <seg n="265ee94c">
              För jordbrukets och skogsbrukets maskiner finns det en nedsättning
              som ligger på 1:70 per liter diesel. Den nedsättningen minskades
              som en del i energi- och klimatöverenskommelsen. Och låt mig vara
              tydig: Vi i Centerpartiet fick ta väldigt mycket skit för att
              vi minskade den nedsättningen. Men det gör att i dag, när RME-priset
              är 1:50–2 kronor lägre än priset för diesel, går det jämnt ut
              för en lantbrukare att gå över från fossilt diesel till RME, med
              samma prestanda och driftsäkerhet hos sin traktor. Till årsskiftet
              kommer priset att minskas ytterligare – det ligger också i energi-
              och klimatöverenskommelsen – och då blir det klockrent lönsamt
              att gå över till ett mer fossiloberoende lantbruk. Det är jag
              väldigt stolt över att vi kan konstatera.
            </seg>
            <seg n="6cff6c2a">
              Herr talman! Regeringens klimat- och energiöverenskommelse som
              slöts 2009 tog ett avstamp i den klimatöverenskommelse som slöts
              på EU-nivå, 20-20-20-överenskommelsen. Sverige hade då en offensiv
              förhandlingsposition inför förhandlingen, och nu är vi i ett liknande
              läge. EU ska träffa en överenskommelse om klimatmål för 2030.
              Den förra klimat- och energiöverenskommelsen var ett avstamp för
              EU:s position inför Köpenhamnsmötet. Det som vi diskuterar nu
              inom EU är ett avstamp för EU:s förhandlingsposition inför mötet
              i Paris.
            </seg>
            <seg n="c25233f5">
              Trots att det har florerat andra påståenden här har Sverige en
              väldigt positiv och ambitiös position inför förhandlingarna. EU-kommissionen
              har lagt fram ett förslag om utsläppsminskningar om 40 procent.
              Sverige har bejakat det och sagt att vi ska höja målet till 50
              procent och också inkludera internationella krediter, CDM.
            </seg>
            <seg n="995d72c5">
              På plats i Doha kunde jag se att CDM är och kommer att vara en
              viktig del i en klimatregim för att nå det globala klimatavtalet.
              Det kommer definitivt att vara viktigt i perspektivet 2030, men
              mer långsiktigt är jag och Centerpartiet tydliga med att till
              2050 ska Sverige inte räkna in CDM, internationella krediter,
              i vårt mål, men vi ska ett nettonollmål. Precis som Anita Brodén
              var inne på kommer inte vartenda fossilt utsläpp att vara borta
              till 2050. Jag brukar säga att jag är sörmlänning och att SSAB,
              Oxelösund och ståltillverkning borde få finnas även 2050. Ja,
              men då behöver andra sektorer ha netto noll, alltså vara negativa
              sektorer. Jordbruket tror jag kan bli en sådan sektor som kanske
              kan få sälja negativa utsläppsrätter internt till andra företag
              genom att ändra brukningen av marken och bilda mer kol i marken,
              till exempel. Det tycker jag vore väldigt positivt. Det skulle
              bli en ytterligare inkomstkälla för jordbruket.
            </seg>
            <seg n="6e663d9e">
              Herr talman! Jag har överskridit min talartid, och ber om ursäkt
              för det och yrkar bifall till förslaget till beslut och avslag
              på samtliga reservationer.
            </seg>
          </u>
          <note type="speaker" n="fd6e6287">
            Anf. 124 HELENA LEANDER (MP) replik:
          </note>
          <u who="helena_leander_a60b39_w" xml:id="i-913e4947a717b53f-5" n="8913d930">
            <seg n="41f999c2">
              Herr talman! Det är en fröjd att höra Roger Tiefensee tala om
              hur en tuff klimatpolitik kan vara bra för landsbygden. Alltför
              ofta hör man ju Roger Tiefeenses partikamrater tala om att om
              vi gör det minsta på klimatområdet, till exempel höjer priset
              på fossilt drivmedel, kommer landsbygden att avfolkas. Men här
              visar Roger Tiefensee precis tvärtom att det är först när vi har
              en ordentlig skillnad mellan de förnybara och fossila drivmedlen
              som landsbygden får förutsättningar att producera de förnybara
              drivmedlen som sedan kan driva lantbrukets maskiner men också
              bilar för dem som bor på landet.
            </seg>
            <seg n="81636edd">
              Det är roligt att höra att den insikten finns inom Centerpartiet.
              Det är något som vi ska understödja, för jag delar verkligen bilden
              att det sämsta vi kan göra är att lämna landsbygden i dagens fossilberoende,
              för då kommer det att bli väldigt jobbigt den dag oljepriset verkligen
              sticker i väg.
            </seg>
            <seg n="a1b00fab">
              Kan vi genom en klok politik stimulera en utveckling där landsbygden
              kan ta fram förnybara bränslen som sedan kan användas både för
              bilar och för maskiner är vi något riktigt bra på spåret.
            </seg>
            <seg n="0c5c3889">
              Fråga ett är: Innebär det att vi kommer att slippa attacker på
              koldioxidskatter framöver?
            </seg>
            <seg n="9ce405de">
              Fråga två handlar om en annan del av lantbrukets klimatpåverkan.
              Det handlar inte bara om fossilbränsleanvändning utan om utsläpp
              och upptag av växthusgaser kopplade till markanvändningen. Roger
              Tiefensee talade om hur man kan lagra in mer kol i marken och
              på så sätt ha ett upptag, vilket är jätteviktigt.
            </seg>
            <seg n="18518a10">
              Å andra sidan ser vi hur viss markanvändning kan späda på utsläppen
              och att djurhållningen står för stora utsläpp, inte minst från
              idisslare och gödselhantering.
            </seg>
            <seg n="94711a29">
              Om vi ska ha ett klimatsmart lantbruk, behöver vi inte se över
              djurhållningen? Det är också kopplat till vår konsumtion, för
              vi vill ju inte flytta miljöproblemen utomlands. Vad är Centerpartiets
              lösning där?
            </seg>
          </u>
          <note type="speaker" n="bfcb32aa">
            Anf. 125 ROGER TIEFENSEE (C) replik:
          </note>
          <u who="roger_tiefensee_322d88_w" xml:id="i-2203bf546fd1d8e5-1" n="66a4197c">
            <seg n="1695310d">
              Herr talman! Om Miljöpartiet kommer med skattechocker kommer
              nog Centerpartiet att fortsätta vara kritiskt. Precis som Johan
              Hultberg var inne på är vår idé att jobba med grön skatteväxling.
              Vi ska inte ha miljöskatter för att finansiera annat i budgeten,
              utan vi ska ha miljöskatter för att de ska vara miljöstyrande.
            </seg>
            <seg n="5491e426">
              Själva tanken för mig som ekologisk ekonom är att vi använder
              styrmedel och inte gör oss beroende av det utan kan sänka andra
              skatter som stimulerar ekonomi, jobb och företagande.
            </seg>
            <seg n="5963120d">
              Centerpartiet förordar inga skattechocker vad gäller koldioxidskatt,
              men vi tycker att man kan skruva i. I dag har vi en indexering
              utifrån konsumentprisindex, och vi har låg inflation här i landet.
              Man skulle mycket väl kunna ha en indexering som anpassas till
              ekonomins utveckling för att få ökad styrning i klimatpolitiken.
            </seg>
            <seg n="bfa10980">
              Helena Leander talade om djurhållning. Jag var inne på möjligheten
              att ta upp mer kol i marken. Jag tror att det är det primära,
              för en del i lantbrukets och till en del skogsbrukets klimatpåverkan
              är utsläpp från så kallade organogena marker, alltså mulljordar.
              Det behöver vi hantera.
            </seg>
            <seg n="8467b434">
              Men ska vi hantera det ska man rätteligen kunna tillgodoräkna
              sig andra delar där man faktiskt tar upp kol. I de teorier som
              finns om metangasutsläpp från djurhållning måste man tillgodoräkna
              sig allt. I dag blir gödsel från djurhållning en extern grej som
              blir ett problem i sig, men det är faktiskt en del av nyttan som
              bidrar till kol i marken.
            </seg>
          </u>
          <note type="speaker" n="e585df27">
            Anf. 126 HELENA LEANDER (MP) replik:
          </note>
          <u who="helena_leander_a60b39_w" xml:id="i-913e4947a717b53f-6" n="8913d930">
            <seg n="253ab314">
              Herr talman! Om en skatteförändring betecknas som en chock eller
              en justering beror nog på vilket parti som genomför den. Oftast
              tycker man att den egna förändringen är en justering och att andra
              partier gör en chock.
            </seg>
            <seg n="7fd3aabf">
              Vi var också stora vänner av grön skatteväxling. Sedan såg vi
              att ni genomförde ena halvan. Ni sänkte skatterna kraftigt på
              arbete och gjorde just en justering av miljöskatterna, för det
              var verkligen små bitar. Men ska vi ha en skatteväxling värd namnet
              blir det kvar för oss att ta den otacksamma biten att höja miljöskatterna.
              Då hamnar vi ungefär på den gröna skatteväxling vi en gång talade
              så vackert om.
            </seg>
            <seg n="a5da19bd">
              Så som det ser ut i dag tror vi att dessa pengar behövs för att
              investera i klimatomställningen, för att bygga ut järnvägen och
              den förnybara energin och för att skapa tillgång till drivmedel
              på landsbygden, till exempel.
            </seg>
            <seg n="9c6b09a3">
              Jag förstår inte resonemanget att miljöskatterna inte skulle
              vara miljöstyrande för att man också konstaterar att pengarna
              kan användas för att ge dubbel miljönytta. Det blir inte sämre
              miljönytta av en koldioxidskatt för att man dessutom använder
              pengarna till att investera i klimatsmarta saker.
            </seg>
            <seg n="39c8f916">
              Vad gäller jordbruket, markanvändningen och djurhållningen fick
              jag inte riktigt något svar på vad Centerpartiet gör för att minska
              utsläppen där mer än att man också måste titta positiva delar.
              En uppbyggd mullhalt är absolut en viktig sak, och kan vi öka
              kolinlagringen så gärna det.
            </seg>
            <seg n="f03cfe52">
              Jag är dock skeptisk till att öppna för ett resonemang där man
              kvittar det ena mot det andra eftersom det fortfarande är så mycket
              vetenskaplig osäkerhet kring detta. Men vi behöver jobba med båda
              delarna.
            </seg>
            <seg n="c3785622">
              Det finns alltså ingen anledning att inte jobba med djurhållningens
              utsläpp. FN:s livsmedelsorgan kom för några år sedan med en rapport
              som talade om att uppemot en femtedel av människans växthusgasutsläpp
              var kopplade till djurhållningen. Det är en alldeles för stor
              bit, i alla fall globalt, även om det kan se olika ut, för att
              man ska blunda för det.
            </seg>
            <seg n="5de7db6f">
              Det är viktigt att vi tittar på vår konsumtion, för det är den
              som driver produktionen. Vi kan inte bara påverka jordbruket.
            </seg>
          </u>
          <note type="speaker" n="5279fb33">
            Anf. 127 ROGER TIEFENSEE (C) replik:
          </note>
          <u who="roger_tiefensee_322d88_w" xml:id="i-2203bf546fd1d8e5-2" n="66a4197c">
            <seg n="c67a8bd1">
              Herr talman! Helena Leander får ursäkta om jag var otydlig. Låt
              mig vara extremt tydlig: Vi vill till skillnad från Miljöpartiet
              inte ha någon köttskatt som styrmedel i konsumtionsledet.
            </seg>
            <seg n="6f3faa51">
              Det jag försökte antyda var att teorierna bakom inte tar hänsyn
              till de positiva delar som djurhållningen medför. Ska man bedriva
              ett ekologiskt lantbruk, vilket Helena Leander vurmar för i andra
              sammanhang, är djurhållning och gödsel från denna djurhållning
              helt avgörande för att få kretsloppet att gå runt. Då kan vi inte
              börja med att straffa ut svensk djurhållning genom en köttskatt.
            </seg>
            <seg n="dfbd1d20">
              Vi konsumerar mycket importerade animaliska produkter. Här borde
              vi skapa förutsättningar för att svenskt lantbruk och svensk livsmedelsproduktion
              blir mer konkurrenskraftiga så att vi kan flytta hem denna produktion
              och använda våra arealer. Vi har ungefär 200 000 hektar som ligger
              i träda och ytterligare flera hundra tusen hektar som används
              extensivt.
            </seg>
            <seg n="0ce36226">
              Därför är jag glad att vi får ett landsbygdsprogram och ett gårdsstöd
              som mer stimulerar aktivt brukande och miljöåtgärder så att vi
              på så sätt kan förbättra konkurrenskraften för svensk livsmedelsproduktion.
              Det tror jag är en klimatnytta värd att notera i denna kammare.
            </seg>
          </u>
          <note type="speaker" n="1eeaa9ce">
            Anf. 128 IRENE OSKARSSON (KD):
          </note>
          <u who="irene_oskarsson_1be717_w" xml:id="i-3441b9fefbb6fbf7-0" n="5296db06">
            <seg n="99517ccf">
              Herr talman! När det gäller dagens betänkande MJU20 Klimatpolitik
              var det nog en del av oss som tänkte att det skulle gå gesvint
              i dag med tanke på att vi hade samma debatt för några dagar sedan.
              Men vi hade inte riktigt samma debatt, herr talman. Detta är ett
              motionsbetänkande som också bygger på skrivelsen från Riksrevisionen.
            </seg>
            <seg n="1d7d22b4">
              Det är nog bra att det är ett tag sedan Josef Fransson var i
              talarstolen, för när han talade kände jag att man måste ha viss
              respekt för kunskap och kompetens. När forskare av stor dignitet
              säger saker samfällt och framför allt när IPCC gör en vetenskaplig
              genomgång och läser lunta efter lunta med kvalificerat material
              och forskningsresultat och utifrån det sammanställer möjliga scenarier
              som sedan tvättas politiskt, vilket vi kan ha synpunkter på, och
              sedan lägger fram ett antal scenarier säger jag som jag sade i
              torsdags, herr talman: Måtte de ha fel, men vi ska ändå göra det.
            </seg>
            <seg n="472134a2">
              På seminarier i Sverige har bland andra Thomas Sterner kommenterat
              de investeringar vi gör och den marginella minskningen av tillväxten.
              Bland annat har vi haft ett par seminarier i riksdagen som Rifo,
              vår egen gemensamma organisation mellan riksdag och forskningsvärd,
              har ordnat. Både Bengt-Anders Johansson och Matilda Ernkrans har
              hållit i och lett dessa två seminarier.
            </seg>
            <seg n="f99192dd">
              På dessa seminarier har det pekats på att om vi vidtar åtgärder
              i detta sammanhang minskar tillväxten marginellt. I detta är icke
              inräknat nyttan av att vi får färre partiklar i luften. I dag
              ger partiklarna stor skadlig påverkan. Detta gäller i det stora
              övergripande perspektivet. Det gäller inte enskilda företag och
              kanske inte enskilda länder, men det handlar om ett globalt perspektiv.
            </seg>
            <seg n="32fc3006">
              Herr talman! Jag kunde inte låta bli att kommentera detta.
            </seg>
            <seg n="cfb2d628">
              Sveriges satsningar ska vara effektiva. Vi ska använda skattekronorna
              på bästa möjliga sätt. Det betyder att vi ska göra investeringar
              internationellt. Vi ska använda resurserna för biståndspolitik,
              för forskning, för vårt landsbygdsprogram och så vidare på rätt
              sätt.
            </seg>
            <seg n="b9187bf5">
              Det är precis som Roger Tiefensee sade nyss: Det är ett helhetsperspektiv
              – en helhetssyn – som måste gälla.
            </seg>
            <seg n="ea19fb55">
              Jag kan inte låta bli att konstatera att vi ibland använder begreppet
              ekologiskt hållbart. Jag tror att det står i någon av reservationerna
              i dag. Eko betyder hushållning eller boning, och logos betyder
              ord, lära eller vetenskap – husets lära om hållbarhet. Det är
              kanske det vi skulle ägna oss åt och i den diskussionen se att
              Sverige ligger i framkant vad gäller skogsforskning och användning
              av skogsråvara för att producera förnybara drivmedel. Vi ligger
              i framkant vad gäller att satsa på forskningsresurser för landsbygdsutveckling
              på andra sätt i företag.
            </seg>
            <seg n="e3c837d9">
              Vi jobbar intensivt med att nå de mål vi har satt upp för förnybara
              energikällor i form av vindkraft. Vi jobbar och kommer framgent
              att jobba ännu mer med att se till att vi får en luftkvalitet
              som gör att människor kan leva på ett gott sätt här och internationellt.
            </seg>
            <seg n="d8e8055a">
              Allt detta bygger på att vi har ett generationsmål som säger
              att vi ska se till att fullgöra våra åtaganden här hemma så att
              vi inte exporterar eländet någon annanstans. När vi importerar
              måste vi alltså bidra till kunskap och kompetens för att lyfta.
              Vi behöver inte, herr talman, åter ta exemplen på vad vi alla
              har sett under våra resor den här mandatperioden. Det har vi gjort
              ett antal gånger under denna tid i kammaren.
            </seg>
            <seg n="2b209163">
              Ett flertal har berört samordningen. Var finns samordningen när
              man tittar på klimatanpassning? Ett antal av oss här i kammaren
              sitter i Miljömålsberedningen och vet att den diskussionen har
              förts där. Den som vill ta del av ett större underlag kan gå in
              på Miljömålsberedningens hemsida och titta på de underlag från
              expertgrupper som finns där.
            </seg>
            <seg n="4677e8be">
              Det behövs göras mer där, men redan i dag finns möjligheter att
              ta ett samlat grepp. Flertalet säger att det handlar om kunskapsförmedling
              och om att ge kompetens till dem som jobbar med frågorna på olika
              nivåer.
            </seg>
            <seg n="1a342f80">
              Herr talman! Jag tror inte att jag ska använda all min tid, för
              andra har använt tiden så effektivt här i kammaren i dag. Men
              jag skulle kunna lägga till ytterligare ett par kommentarer om
              det som jag tror är oerhört väsentligt att vi ser samfällt: Vi
              måste ta tag i att ställa om fordonsflottan och få en färdplan
              som fungerar.
            </seg>
            <seg n="4079fa9d">
              Ett antal talare har sagt: Ni gör ingenting, det kommer ingenting.
              Jag tillhör dem som säger: Jag vill veta vad jag ska göra innan
              jag gör något. Jag vill veta vart jag ska gå innan jag går. Sedan
              kan jag gå ganska många mil. Det är där vi nu står, och det är
              det arbetet som regeringen har drivit på. Flera har berört den
              utredning som nu är tillsatt. Jag hoppas få se resultaten och
              konstatera att vi utifrån det kan vandra med en tydlig inriktning
              mot de mål som är uppsatta. Vi får en tydlighet i vad vi vill.
            </seg>
            <seg n="9a3f8e38">
              Jag kan inte låta bli att kommentera att den nuvarande regeringen
              har satsat mer än någonsin på infrastruktur – 20 procent mer,
              om jag minns rätt. Det är viktigt att satsa på vägnätet och järnvägen.
              Vägnätet är ingenting skadligt i sig. Ett väl fungerande vägnät
              där vi kan ta oss fram med bilar som drivs med förnybar energi
              är av godo för landsbygden, för staden, för Sverige och för vår
              forskning och utveckling.
            </seg>
          </u>
          <note n="e7c8e0e6">
            Herr talman! Jag yrkar bifall till förslaget i betänkandet och
            avslag på samtliga motioner.
          </note>
          <note type="speaker" n="b3d45756">
            Anf. 129 ANNIKA LILLEMETS (MP):
          </note>
          <u who="annika_lillemets_203189_w" xml:id="i-ff0e0841f7e83864-0" n="011e4cf1">
            <seg n="6f99b987">
              Herr talman! Jag vill passa på att säga några ord om ett förslag
              som jag tillsammans med Valter Mutt, Stina Bergström och Jan Lindholm
              har framfört i en enskild motion som man yrkar avslag på i betänkandet.
              Det handlar om en idé som jag tycker är så pass intressant att
              jag vill uppmärksamma den.
            </seg>
            <seg n="06d29abe">
              Den globala uppvärmningen, utarmningen av naturresurser och förlusten
              av biologisk mångfald är ödesfrågor för mänskligheten. Det är
              också de ökande ekonomiska och sociala klyftorna – globalt och
              nationellt. Det är en svår utmaning att finna verksamma åtgärder
              för att hantera den djupa trefaldiga ekologiska, sociala och ekonomiska
              kris vi har försatt världen i på ett sätt som i alla väsentliga
              avseenden är hållbart.
            </seg>
            <seg n="46f03425">
              Det är nödvändigt att tänka förutsättningslöst och prestigelöst
              för att hitta lösningar som fungerar så bra som möjligt i den
              situation vi befinner oss i.
            </seg>
            <seg n="f79e0bdc">
              Två som har tagit sig an utmaningen är de amerikanska senatorerna
              Maria Cantwell, demokrat, och Susan Collins, republikan. De har
              formulerat ett konkret förslag på ett system för att minska koldioxidutsläppen
              på ett sätt som bidrar till ökad social och ekonomisk rättvisa.
              Deras gemensamma Carbon Limits and Energy for America's Renewal
              (CLEAR) Act från 2009 fick visserligen inte stöd den gången av
              en majoritet i den amerikanska senaten, men dess grundidéer tycker
              jag förtjänar fortsatt stor uppmärksamhet.
            </seg>
            <seg n="7a8adef0">
              Cantwells och Collins förslag går i stora drag ut på att ett
              tak – cap – för utsläpp av koldioxid från fossilbränslen sätts
              på nationell nivå. Nivån på taket sänks gradvis över åren, med
              hänsyn till ekonomin, så att målen för utsläppsminskningar håller
              sig inom ekologiska ramar och ett rättvist miljöutrymme och kan
              nås successivt.
            </seg>
            <seg n="0b260e33">
              Utsläppsrätter auktioneras ut till producenter och importörer
              av fossilbränsle. Endast certifierade aktörer får delta i auktionerna.
              På så vis undviks spekulation. 75 procent av intäkterna från utsläppsrätterna
              går direkt tillbaka till konsumenterna. De delas lika mellan alla
              som bor i USA. En utdelning – på engelska dividend – betalas ut
              varje månad.
            </seg>
            <seg n="43e8ce8e">
              Enligt det siffersatta förslag som lades fram i senaten skulle
              det innebära att ungefär 80 procent av de amerikanska hushållen
              inte skulle få ökade kostnader. I en studie har forskare vid University
              of Massachusetts kommit fram till att majoriteten av hushållen
              skulle få en ökad realinkomst, med hänsyn tagen till effekterna
              av både högre bränslepriser och utdelning. Systemet är alltså
              progressivt.
            </seg>
            <seg n="2fd623cd">
              Energisparande uppmuntras genom att bränslepriserna stiger, medan
              kostnaderna fördelas efter ekonomisk bärkraft. 25 procent av intäkterna
              från auktionerna föreslår senatorerna ska gå in i en fond, Clean
              Energy Reinvestment Trust Fund, och användas för klimatomställningsåtgärder,
              till exempel investeringar i förnybar energi.
            </seg>
            <seg n="e5b1f630">
              Ett Cap and Dividend-system har flera viktiga fördelar. System
              för utsläppshandel är ofta komplicerade och ineffektiva. Cap and
              Dividend-systemet är däremot enkelt och transparent uppbyggt.
              Det är lätt att förstå hur det fungerar.
            </seg>
            <seg n="fbbe0a82">
              Det är ofrånkomligt att priserna för fossilbränsle stiger, både
              av klimatskäl och därför att tillgångarna är ändliga. Det är viktigt
              att kostnaden fördelas rättvist. Ett system som Cap and Dividend-systemet
              är en vinna–vinna-lösning med potential att minska såväl koldioxidutsläpp
              som ekonomisk ojämlikhet. Det bygger på en viktig tanke, nämligen
              att alla har födslorätt till våra gemensamma tillgångar, eller
              allmänningar.
            </seg>
            <seg n="c5dbdd97">
              Det kan handla om naturresurser men också om sådant som kulturarv.
              Det är en viktig tanke och princip: Det vi fått i arv ska vi vårda
              och lämna efter oss i minst lika gott skick som vi fick det. Den
              som utnyttjar våra gemensamma resurser ska betala för sig. Alla
              har lika rätt till den avkastning som allmänningarna, exempelvis
              atmosfären, ger.
            </seg>
            <seg n="0a22a639">
              För-delning – på engelska predistribution – i stället för omfördelning,
              redistribution, som Cantwells och Collins system innebär, bygger
              på en positiv och tillitsfull syn på människor som jämlikar. När
              alla får del av frukterna av det gemensamma ger det ökad värdighet
              för människor, som får större makt över sina liv.
            </seg>
            <seg n="d08bb749">
              Att sätta ett tak på hur mycket koldioxid som får släppas ut
              i vår gemensamma atmosfär, utifrån bästa tillgängliga forskning
              och kunskap, och ta betalt för rätten att släppa ut är ett ansvarsfullt
              sätt att förvalta en av våra viktigaste gemensamma livsviktiga
              allmänningar. Såväl Sveriges klimatpåverkan som de ekonomiska
              och sociala klyftorna behöver minskas.
            </seg>
            <seg n="e7206172">
              De amerikanska senatorerna Cantwell och Collins är inte de enda
              som är inne på dessa tankar. Sedan de lade sitt lagförslag 2009
              har frågan tagits upp igen av olika ledamöter i den amerikanska
              kongressen.
            </seg>
            <seg n="8d85bb8f">
              Väldigt intressant är att man i Kalifornien 2012 beslutade att
              införa ett system där inkomster från försäljningen av statens
              utsläppsrätter för koldioxid går tillbaka till hushållen genom
              avdrag på el- och energiräkningen två gånger om året. Den första
              utdelningen eller avdraget kom i april i år. Den ansvariga myndigheten
              motiverar beslutet att återföra vinster i form av lika stora utdelningar
              till alla hushållskunder med att det är mer rättvist än att låta
              pengarna omfördelas av staten och att det är i linje med tanken
              att atmosfären är en gemensam tillgång som alla har rätt till.
            </seg>
            <seg n="59a593d0">
              Ännu en förespråkare för ett system baserat på dessa principer
              är den framstående amerikanske klimatforskaren James Hansen. Han
              förespråkar ett system med koldioxidskatt som till 100 procent
              går tillbaka till medborgarna: Fee and Dividend, avgift och utdelning.
            </seg>
            <seg n="a5c9bb94">
              Så här kan jag fortsätta, men det får räcka så här.
            </seg>
            <seg n="0a97403c">
              Herr talman! I vår enskilda motion, som alltså avstyrks i betänkandet,
              föreslår vi en utredning av hur ett system i linje med de amerikanska
              förslagen, med utsläppstak för koldioxidutsläpp och medborgarutdelning,
              skulle kunna utformas i Sverige. Liksom i USA skulle en del av
              intäkterna kunna gå till offentligt finansierade åtgärder för
              klimatomställning och en del gå till utdelning till medborgare.
            </seg>
            <seg n="4fa7cf3c">
              Genom att berätta om vad som händer i USA hoppas jag kunna bidra
              till att hålla den viktiga svenska debatten om hur vi går vidare
              levande. Vi måste hålla sinnena öppna och bevaka vad som händer
              i omvärlden för att kunna inspireras och rent av återanvända sådant
              som visar sig fungera på andra håll. Vi kommer att behöva många
              verktyg för att minska vår klimatpåverkan så mycket som behövs.
            </seg>
          </u>
          <note n="7cb5bb1e">
            Överläggningen var härmed avslutad.
          </note>
          <note n="108aed4a">
            9 § Ny lag om virkesmätning
          </note>
          <note n="2bff0e0f">
            Talmannen konstaterade att ingen talare var anmäld.
          </note>
          <note n="804452e6">
            10 § Hushållning med havsområden
          </note>
          <note type="speaker" n="0faed443">
            Anf. 130 KEW NORDQVIST (MP):
          </note>
          <u who="kew_nordqvist_fd752f_w" xml:id="i-b64e8695318e670c-0" n="9ad233db">
            <seg n="aa18e214">
              Herr talman! Det är en tapper skara som debatterar miljö- och
              jordbruksutskottets betänkande 24 om regeringens proposition Hushållning
              med havsområden .
            </seg>
            <seg n="dd62aa0e">
              Låt mig lite otippat, tänker jag, inleda med att försiktigt,
              ja mycket försiktigt, berömma propositionen för att den innehåller
              goda tankar och speglar en allt större samsyn i de här frågorna.
              Syftet med havsplanerna är att bidra till en långsiktigt hållbar
              utveckling. Det är naturligtvis bra.
            </seg>
            <seg n="17d2f8be">
              Samtidigt vill jag naturligtvis komma med kritik – annars är
              vi ju ingen opposition – som tar sig uttryck i en reservation
              från Miljöpartiet och Vänsterpartiet.
            </seg>
            <seg n="5a25872d">
              Visserligen tycker jag att det är bra att havsplaneringen tar
              sin utgångspunkt i de av riksdagen fastställda miljökvalitetsmålen.
              Men som det stod att läsa i Dagens Nyheter häromdagen håller regeringen
              på att sumpa miljömålen, precis som Naturvårdsverket ger uttryck
              för kritik om att Sverige inte lever upp till miljökvalitetsmålen.
            </seg>
            <seg n="212c813e">
              Den utredning som ligger till grund för propositionen, Havsplaneringsutredningen,
              föreslog att ekosystemansatsen ska vara grundläggande för havsplaneringen,
              det vill säga att planeringen av hur haven ska nyttjas ska utgå
              från ambitionen att bevara naturvärden, tillämpa försiktighetsprincipen
              och utnyttja naturresurser på ett hållbart sätt.
            </seg>
            <seg n="49a8c784">
              Dess värre görs i propositionen ingen prioritering mellan de
              tre hållbarhetsaspekterna ekologiskt, ekonomiskt och socialt.
              Det innebär att det är oklart vilka intressen som väger tyngst.
              I en situation där exempelvis ekonomiska och ekologiska intressen
              står mot varandra finns det alltså ingen vägledning.
            </seg>
            <seg n="e0ed02eb">
              Det är inte godtagbart. Utan en tydlig målhierarki blir utrymmet
              för godtycke stort. Havsplanerna bör slå fast att de ekologiska
              intressena ska vara överordnade de ekonomiska intressena.
            </seg>
          </u>
          <note n="82b9d403">
            Därför, herr talman, yrkar jag bifall till reservation 1.
          </note>
          <note type="speaker" n="7d92ed7b">
            Anf. 131 LOLO LINDSTRÖM (M):
          </note>
          <u who="lolo_lindstrom_dc6e94_w" xml:id="i-397b5def3a4eb013-15" n="d025cb0e">
            <seg n="cb8730f4">
              Herr talman! Haven mår inte bra. Då mår inte heller djur och
              växter som lever i haven bra.
            </seg>
            <seg n="b4b2c195">
              Försurning orsakas av jordbruket och nedfall från luften. Det
              känner vi till. Ryssland släpper dessutom ut orenat avloppsvatten
              direkt i Bottniska viken. Havsbottnen blir täckt av ett tjockt
              och kompakt lager dött material. Läkemedel slinker igenom reningsverken
              och skadar fiskarna. P-piller innehåller hormoner som stör reproduktionen.
              Ångestdämpande läkemedel skapar orädda, asociala och glupska fiskar.
              Det kan rubba sammansättningen, vilket i sin tur till exempel
              kan leda till algblomning.
            </seg>
            <seg n="0e5cd8d6">
              Invasiva arter är ett gissel, både på land och i vatten. Det
              är arter som inte hör hemma här och som inte har några naturliga
              fiender. De tar över och påverkar inhemsk biologisk mångfald och
              orsakar socioekonomiska skador.
            </seg>
            <seg n="e462ae8e">
              Miljö- och jordbruksutskottet besökte nyligen Umeå universitet
              med dess forskning. Där fick vi lära oss att havsborstmasken ganska
              nyligen har etablerat sig i Kattegatt och Östersjön. Trots den
              relativt korta etableringstiden dominerar masken bland djursamhällena
              på mjuka bottnar. Östersjön har redan tidigare få arter. Till
              exempel konkurrerar masken med kräftdjur. Ingen annan sedimentätande
              art äter så långt ned i havsbottnen, i de partiklar som ligger
              begravda i bottensedimentet. De rör upp havsbottnen, och miljögifterna
              kommer upp till ytan.
            </seg>
            <seg n="1df8f887">
              Gifter av olika slag kommer ut i haven från olika håll. Mikroskräp
              i havet är partiklar som är mindre än fem millimeter. De för med
              sig tungmetaller och andra ämnen in i vävnader hos vattenlevande
              djur och därmed människan. Mikroskräpet är ett nyupptäckt miljöproblem.
              Varje prov man tar innehåller mängder med mikropartiklar. Mest
              handlar det om textilfibrer.
            </seg>
            <seg n="e405bcad">
              Den marina nedskräpningen är en angelägen miljöfråga. På Västkusten
              flyter det varje år i land 4 000–8 000 kubikmeter marint skräp.
              Då är det bara ungefär 15 procent, eftersom det mesta sjunker
              till botten. Plasten i havet dödar varje år hundratusentals fiskar
              och havslevande däggdjur. Det kan ta från hundra år till tusentals
              år innan plasten löses upp och försvinner. På 1980-talet kom hälften
              av plasten från industrier, men i dag kommer 90 procent från hushållen.
            </seg>
            <seg n="e53c6dcd">
              EU-kommissionen föreslog nyligen att länderna ska vidta åtgärder
              för att minska användningen av plastpåsar. Men i parlamentet,
              herr talman, drev socialdemokrater och miljöpartister tråkigt
              nog igenom en detaljreglering. De enda plastpåsar som de inte
              vill minska användningen av är de tjocka plastpåsar som man får
              i klädaffärer. Det innebär med stor sannolikhet att mataffärerna
              kommer att ha tjockare plastpåsar – inte färre.
            </seg>
            <seg n="4619c0c2">
              Herr talman! Haven mår inte bra. Många människor bor kustnära.
              Enbart runt Östersjön bor en miljon människor.
            </seg>
            <seg n="c02dc107">
              Människor som lever i ett kustlandskap har sedan urminnes tider
              livnärt sig på det havet ger. Att våra marina miljöer far illa
              är en dyster verklighet som också drabbar de viktiga fiske- och
              turistnäringarna.
            </seg>
            <seg n="ba4ab660">
              EU:s direktiv till medlemsstaterna är att planera människors
              utnyttjande av havsrummet, garantera en hållbar förvaltning av
              kustområden och fastställa det lämpliga gränsöverskridande samarbetet.
              Men det är upp till medlemsstaterna att ha en detaljerad planering
              för förvaltningen.
            </seg>
            <seg n="bf9c8bc2">
              Sveriges regering tar sitt ansvar och föreslår nya bestämmelser
              som ger statens syn på hushållningen med havsområden. Syftet är
              att bidra till en långsiktigt hållbar utveckling i en samlad havsförvaltning.
              Vägledning till myndigheter och kommuner ska ges i form av en
              havsplan. Det är det som vi debatterar här i dag.
            </seg>
            <seg n="489e189e">
              Direkta kostnader uppkommer för Havs- och vattenmyndigheten,
              som är ansvarig myndighet tillsammans med länsstyrelserna. Därför
              har de tillförts medel i budgetpropositionen för 2012 – 10 miljoner
              kronor för 2012 och i fortsättningen 15 miljoner kronor per år
              från och med 2013. Det beräknas täcka de ökade kostnaderna i och
              med havsplanen.
            </seg>
            <seg n="0d9dc477">
              Havsplanen avser Bottniska viken, Östersjön och Västerhavet och
              omfattar Sveriges ekonomiska zon och de områden som inte är fastigheter
              i svenskt territorialhav från en nautisk mil utanför baslinjen.
              En nautisk mil är 1 852 meter. Som exempel går baslinjen åtta
              mil utanför Helsingfors vid fyrplats Svenska Högarna. Sveriges
              ekonomiska zon saknar i dag planering av havsområdena. Där pågår
              många verksamheter – fiske, sjöfart, energiproduktion, kommunikation
              och turism – och aktiviteten ökar. Därför behövs en samlad bild
              av anspråk och skyddsbehov. I havsplanerna integreras näringspolitiska,
              sociala och miljömässiga mål. Havsplanerna ska ge det stöd som
              behövs så att havsområden kan användas för de ändamål som de är
              mest lämpade för.
            </seg>
            <seg n="5d3cdc72">
              Ekosystemansatsen är en strategi för att man ska bevara naturvärden
              och utnyttja naturresurserna på ett hållbart sätt. Man anlägger
              ett helhetsperspektiv på havsområdena, tillämpar försiktighetsprincipen
              och anpassar planering och förvaltning efter olika förhållanden.
              Kunskaperna om haven och deras användning ska utvecklas. Moderaterna
              och Alliansen delar regeringens uppfattning att det är i det praktiska
              havsplaneringsarbetet som ekosystemansatsen kommer till konkret
              uttryck. Vi tillstyrker också regeringens förslag till lag om
              ändring i miljöbalken och plan- och bygglagen.
            </seg>
            <seg n="8854785c">
              Herr talman! Haven mår inte bra! Det ska vi åtgärda, och havsplanen
              är en bra början.
            </seg>
          </u>
          <note n="c78eb2cf">
            Jag yrkar bifall till utskottets förslag till beslut.
          </note>
          <note type="speaker" n="ea322ab5">
            Anf. 132 LARS TYSKLIND (FP):
          </note>
          <u who="lars_tysklind_2b5e60_w" xml:id="i-9e7267dc0c54902e-0" n="87bdb9b6" next="i-5bb1a5ab301f6687-0">
            <seg n="1405e984">
              Herr talman! Jag kan börja med att instämma i Lolo Lindströms
              anförande. Hon berättade på ett mycket bra sätt vad havsplanen
              går ut på.
            </seg>
          </u>
          <note n="4a006120">
            Jag yrkar bifall till förslaget i betänkandet och avslag på de
            två reservationerna.
          </note>
          <u who="lars_tysklind_2b5e60_w" xml:id="i-5bb1a5ab301f6687-0" n="87bdb9b6" prev="i-9e7267dc0c54902e-0">
            <seg n="41344a05">
              Dagens betänkande handlar om att man ska ta fram ett verktyg
              för att kunna skapa havsplaner för Bottniska viken, Östersjön
              och Västerhavet.
            </seg>
            <seg n="a7fe78ea">
              Det känns inte som om det blir mycket till debatt här. Men jag
              kände att Kew Nordqvist i princip tyckte att detta var ett bra
              förslag.
            </seg>
            <seg n="1b012532">
              Det är naturligtvis helt uppenbart att det behövs havsplanering,
              och det har egentligen behövts länge. Men nu har vi äntligen fått
              detta verktyg. Det är så många intressen som gör anspråk på havet.
              Det kan handla om fiske, sjöfart, energiproduktion och inte minst
              turismen.
            </seg>
            <seg n="32e8989a">
              Herr talman! För att havsplanerna ska bli ett riktigt bra kunskapsunderlag,
              vilket de faktiskt har mycket bra förutsättningar att bli, är
              processen vid framtagandet helt avgörande. Detta är en statlig
              planering. Havs- och vattenmyndigheten har i uppgift att ta fram
              underlaget och sedan överlämna det till regeringen för beslut.
              Avsikten är att Havs- och vattenmyndigheten, när detta överlämnas
              till regeringen, har klarat ut alla motsättningar som finns under
              resans gång. Då är det verkligen bra att regeringen i propositionen
              är så tydlig med att det handlar om att man ska ha samverkan med
              berörda kommuner.
            </seg>
            <seg n="4c51dd53">
              Kommunerna har redan i dag en mycket god och gedigen kunskap
              när det gäller planer på land. Nu finns det enstaka kustkommuner
              som även har planerat vissa havsområden även på den punkten. Men
              det är inte så vanligt.
            </seg>
            <seg n="3052b455">
              Det är klart att kustkommunerna har mycket kunskap som ska tillföras
              processen i ett tidigt skede, och det är viktigt att de bidrar
              med denna kunskap.
            </seg>
            <seg n="8b93fe4a">
              Det viktiga när man tar fram en havsplan är att man har en gemensam
              och väl förankrad bild av verkligheten. Det är det som allting
              egentligen bygger på. Havsplanen i sig är sedan ett kunskapsunderlag
              för de andra planerna.
            </seg>
            <seg n="25235223">
              Herr talman! Jag vill avslutningsvis lyfta fram två ytterligare
              aspekter. För det första handlar det om det miljökvalitetsmål
              som Kew Nordqvist lyfte fram, nämligen Hav i balans samt levande
              kust och skärgård. Detta miljökvalitetsmål innehåller i sig alla
              tre element när det gäller hållbarhet, alltså det miljömässiga,
              ekonomiska och sociala. Om vi bara läser den första halvan av
              detta mål, alltså om vi har hav i balans, har vi den miljömässiga
              delen. Men sedan har vi den andra delen av målet, alltså levande
              kust och skärgård.
            </seg>
            <seg n="bfa087ee">
              Jag har tidigare sagt från talarstolen, vilket framgår mycket
              tydligt i propositionen, att det är ekosystemansatsen som gäller.
              Man måste utgå från detta och att det är förutsättningen för de
              två andra, det vill säga att man håller sig inom ekosystemens
              ramar. Annars får man ingen hållbarhet över huvud taget. Men i
              själva processen måste man alltid balansera dem och över tid se
              hur man genomför detta för att nå målet.
            </seg>
            <seg n="e197c535">
              Därför ska vi nog inte blanda ihop målet med medlen, utan havsplanen
              är ett verktyg för att nå detta mål. Tvärtom är egentligen fysisk
              planering en förutsättning för att man ska nå detta mål.
            </seg>
            <seg n="d5adcd31">
              För det andra vill jag lyfta fram det som också är tydligt i
              propositionen och som ändå gör att det nationella intresset till
              syvende och sist kan få ett genomslag om det är väldigt viktigt.
              Enligt förslaget får regeringen ett bemyndigande att i havsplanen
              meddela föreskrifter om förbud och begränsningar av verksamheter
              som förhindrar syftet med planen.
            </seg>
            <seg n="8069048d">
              Detta är naturligtvis någonting man får ta till när man kan markera
              mycket viktiga skyddsvärden. Detta är som sagt en statlig typ
              av planering, och många kommuner är inblandade.
            </seg>
            <seg n="d1d0524d">
              När jag har läst de två reservationerna i betänkandet och sedan
              propositionen tycker jag att reservationerna inte bara är tillgodosedda
              i propositionen utan att de är väl tillgodosedda i propositionen.
              Ekosystemansatsen och det internationella samarbetet och vilken
              vikt planen kan ha ur båda dessa aspekter är mycket tydligt beskrivet
              i propositionen.
            </seg>
          </u>
          <note type="speaker" n="0137a74d">
            Anf. 133 JAN-OLOF LARSSON (S):
          </note>
          <u who="jan-olof_larsson_cfaf57" xml:id="i-247f4628c1891e02-0" n="aa33f7b2">
            <seg n="c14c74ae">
              Herr talman! Jag vet inte om talmannen har hört historien om
              mannen som gick till skräddaren och beställde en kostym. I slutändan
              blev det en tummetott.
            </seg>
            <seg n="31269aad">
              För nästan fyra år sedan, i början av den här mandatperioden,
              lämnade utredaren Axel Wenblad sin utredning Så ska havet planeras
              . Det var en gedigen utredning som verkligen ingav förväntningar
              på att exempelvis havsbaserad vindkraft skulle ges en skjuts framåt
              och på hur vi ska ha en ekologisk helhetssyn på våra hav runt
              vår kust.
            </seg>
            <seg n="22bce850">
              För Sverige som har EU:s längsta kuststräcka är det ett särskilt
              ansvar att planera och förvalta havsresurserna. Utgångspunkten
              är att vi måste se till att ekosystemen fungerar väl.
            </seg>
            <seg n="63cd0318">
              Utredarens ambition och tro var att en ny lagstiftning kunde
              vara på plats till 2012 eftersom en ny lag var ett viktigt verktyg
              för att uppnå våra nationella miljömål och EU:s mål om en god
              miljöstatus i våra hav.
            </seg>
            <seg n="e72a36c6">
              Men ack, herr talman – så enkelt är det inte att bereda en fråga
              i den nuvarande regeringen, trots att frågan avhandlar ett område
              den säger sig ha prioriterat. Var och en kan ju då fundera på
              hur lång tid det tar när frågorna inte är prioriterade. Först
              ska det förhandlas på departementet, sedan ska regeringspartierna
              förhandla sinsemellan och sedan ska Borg sätta sin okejstämpel
              på det – om det möjligtvis går igenom. Med denna process tar det
              naturligtvis tid, och vi är ju alla medvetna om att det är en
              minoritetsregering som sitter i Rosenbad. Det är en regering som
              är beroende av ytterligare ett parti om den säkert ska veta att
              den får igenom sina förslag.
            </seg>
            <seg n="b2bffa5c">
              Det sker dock så gott som aldrig några överläggningar och överenskommelser
              med några andra partier. Därför måste den här regeringen, som
              kallar sig regeringsduglig, komma med förslag som de med säkerhet
              vet att Sverigedemokraterna stöder eller som är så slätstrukna
              att det är svårt att hitta något att vara emot eftersom det är
              så tomt och innehållslöst.
            </seg>
            <seg n="1bf1826d">
              Herr talman! Så kan det alltså gå med en gedigen och bra utredning
              när den likt kostymen omvandlas till en tummetott.
            </seg>
          </u>
          <note type="speaker" n="ff8ff90f">
            Anf. 134 LARS TYSKLIND (FP) replik:
          </note>
          <u who="lars_tysklind_2b5e60_w" xml:id="i-5d90b9ef5101e009-0" n="87bdb9b6">
            <seg n="d0272fb3">
              Herr talman! Det är ändå bra att Jan-Olof Larsson, som egentligen
              inte verkar tycka om propositionen och betänkandet över huvud
              taget, inte har väckt någon motion i ärendet från socialdemokratiskt
              håll.
            </seg>
            <seg n="609e003e">
              Jag har bara en enkel fråga. Tycker Jan-Olof Larsson att det
              är ett bra eller ett dåligt steg vi nu tar för att kunna planera
              haven?
            </seg>
          </u>
          <note type="speaker" n="02ec1cdf">
            Anf. 135 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-247f4628c1891e02-1" n="aa33f7b2">
            <seg n="32c23f19">
              Herr talman! Efter att ha funderat i nästan fyra år får man väl
              säga att det i alla fall är en liten, liten bit på väg när det
              gäller havsplaneringen. Om man tittar på den gedigna och bra utredning
              Axel Wenblad kom med kan jag dock inte påstå att det är ett gediget
              arbete ni har lagt ned. Ni skulle ha kunnat komma med många fler
              konkreta förslag i det här läget, men ni har helt överlåtit åt
              regeringen att besluta.
            </seg>
            <seg n="b0db9e82">
              Det är bara att hoppas och tro att vi får en bra regering i höst.
            </seg>
          </u>
          <note type="speaker" n="a91b8ead">
            Anf. 136 LARS TYSKLIND (FP) replik:
          </note>
          <u who="lars_tysklind_2b5e60_w" xml:id="i-5d90b9ef5101e009-1" n="87bdb9b6">
            <seg n="9af5827e">
              Herr talman! Om Jan-Olof Larsson syftar på det bemyndigande regeringen
              får att kunna införa föreskrifter om förbud och hinder för vissa
              verksamheter som hindrar genomförandet av planens syfte är det
              väl den gängse metoden man har i denna typ av lagstiftning.
            </seg>
            <seg n="f4c349ac">
              Grundfrågan kvarstår dock: Tycker Jan-Olof Larsson att det är
              bra eller dåligt att vi nu genomför den här ramen för havsplanering,
              så att kommunerna och de statliga myndigheterna trots allt får
              ett väldigt bra kunskapsunderlag? Den har ekosystemansatsen som
              utgångspunkt och så vidare. Är det ett bra eller ett dåligt förslag?
            </seg>
          </u>
          <note type="speaker" n="9496516b">
            Anf. 137 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-247f4628c1891e02-2" n="aa33f7b2">
            <seg n="26e71f66">
              Herr talman! När det gäller det magra förslag som har tagits
              fram utifrån den gedigna utredningen finns det ingenting att klaga
              på, det vill säga: Förslaget är så magert att det inte finns mycket
              att klaga på i det. Jag hade dock förväntningar på att man skulle
              komma med en betydligt mer genomarbetad proposition när det gäller
              det här området. Är havet ett prioriterat område för regeringen
              menar jag att man också borde ha lagt ned lite mer möda på jobbet.
            </seg>
            <seg n="9f31fe9c">
              Jag förstår dock dilemmat för regeringen, som sitter där med
              47 procent i den här kammaren och inte kan driva igenom några
              förslag utan att förhandla om dem först. Det har man inte lärt
              sig på de här fyra åren. Det enda område man har förhandlat om
              är integrations- och invandringspolitiken. Där har man gjort det,
              för där visste man att man annars åker på däng av Sverigedemokraterna.
              I övriga frågor har man inte brytt sig om att förhandla. Då blir
              det slätstrukna, intetsägande förslag som det här – det blir en
              tummetott av kostymen.
            </seg>
          </u>
          <note n="7cb5bb1e">
            Överläggningen var härmed avslutad.
          </note>
          <note n="f704f522">
            11 § Kommunal medfinansiering av viss forskningsinfrastruktur
          </note>
          <note n="2bff0e0f">
            Talmannen konstaterade att ingen talare var anmäld.
          </note>
          <note n="7cd86e73">
            12 § Bordläggning
          </note>
          <note n="f1d68b96">
            Följande dokument anmäldes och bordlades:
          </note>
          <note n="9a6ed814">
            13 § Anmälan om frågor för skriftliga svar
          </note>
          <note n="89f13d03">
            Följande frågor för skriftliga svar hade framställts:
          </note>
          <note n="7c74ba3c">
            den 5 juni
          </note>
          <note n="b0ce6f7b">
            Monica Green
          </note>
          <note n="6bcfe68e">
            Jennie Nilsson
          </note>
          <note n="8602ea7f">
            Jasenko Omanovic
          </note>
          <note n="b010656d">
            Eva Sonidsson
          </note>
          <note n="f1c33a19">
            den 6 juni
          </note>
          <note n="6808664a">
            Hans Hoff
          </note>
          <note n="582e61be">
            Meeri Wasberg
          </note>
          <note n="7b684c8e">
            14 § Anmälan om skriftliga svar på frågor
          </note>
          <note n="41b71302">
            Skriftliga svar på följande frågor hade kommit in:
          </note>
          <note n="7c74ba3c">
            den 5 juni
          </note>
          <note n="8602ea7f">
            Jasenko Omanovic
          </note>
          <note n="f592bb7e">
            Anders Karlsson
          </note>
          <note n="f592bb7e">
            Anders Karlsson
          </note>
          <note n="71ee598e">
            15 § Kammaren åtskildes kl. 19.34.
          </note>
          <note n="2cccaad5">
            Förhandlingarna leddes
          </note>
          <note n="4cc0661e">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
