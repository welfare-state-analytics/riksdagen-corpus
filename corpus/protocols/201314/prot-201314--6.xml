<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--6</head>
          <docDate when="2013-09-27 00:00:00">2013-09-27 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:6
          </note>
          <note>
            Fredagen den 27 september
          </note>
          <note>
            Kl. 09:00 - 10:01
          </note>
          <note>
            1 § Avsägelse
          </note>
          <note>
            Talmannen meddelade att Christer Akej (M) avsagt sig uppdraget
            som suppleant i miljö- och jordbruksutskottet.
          </note>
          <note>
            Kammaren biföll denna avsägelse.
          </note>
          <note>
            2 § Anmälan om kompletteringsval
          </note>
          <note>
            Talmannen meddelade att Moderata samlingspartiets riksdagsgrupp
            på grund av uppkomna vakanser anmält Christer Akej som ledamot
            i miljö- och jordbruksutskottet och Lolo Lindström som suppleant
            i miljö- och jordbruksutskottet.
          </note>
          <note>
            Talmannen förklarade valda till
          </note>
          <note>
            ledamot i miljö- och jordbruksutskottet
          </note>
          <note>
            suppleant i miljö- och jordbruksutskottet
          </note>
          <note>
            3 § Meddelande om ändringar i kammarens sammanträdesplan
          </note>
          <note>
            Talmannen meddelade
          </note>
          <note>
            att voteringen torsdagen den 14 november kl. 16.00 skulle utgå
            samt
          </note>
          <note>
            att arbetsplenum skulle äga rum fredagen den 6 december kl. 9.00
            och aviserade interpellationssvar samma dag utgå.
          </note>
          <note>
            4 § Ärenden för hänvisning till utskott och beslut om förlängd
            motionstid
          </note>
          <note>
            Följande dokument hänvisades till utskott:
          </note>
          <note>
            Kammaren biföll talmannens förslag att motionstiden för prop.
            2013/14:3 skulle förlängas till onsdagen den 16 oktober kl. 16.30
            .
          </note>
          <note>
            5 § Anmälan om fördröjda svar på interpellationer
          </note>
          <note>
            Följande skrivelser hade inkommit till riksdagen:
          </note>
          <note>
            Interpellation 2013/14:7
          </note>
          <note>
            Interpellation 2013/14:7 Insatser för att utveckla sociala företag
          </note>
          <note>
            Interpellationen kommer att besvaras tisdagen den 12 november
            2013.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Fredrik Ahlén
          </note>
          <note>
            Interpellation 2013/14:9
          </note>
          <note>
            Interpellation 2013/14:9 Helcom
          </note>
          <note>
            Interpellationen kommer att besvaras torsdagen den 17 oktober
            2013. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Lena Ingvarsson
          </note>
          <note>
            Interpellation 2013/14:11
          </note>
          <note>
            Interpellation 2013/14:11 Kreosot
          </note>
          <note>
            Interpellationen kommer att besvaras torsdagen den 17 oktober.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Lena Ingvarsson
          </note>
          <note>
            6 § Svar på interpellation 2013/14:10 om staten som avtalspart
          </note>
          <note type="speaker">
            Anf. 1 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Hans Ekström har frågat mig om jag gjort det ställningstagandet
            att regionen kan lita på staten som avtalspart och om jag anser
            att regionens pendlare har den trygghet som behövs för att kapacitet
            ska erbjudas tågen, som är nödvändiga för deras arbetsresor.
          </note>
          <note>
            I Stockholmsregionen, och i de flesta delar av Sverige, reser
            människor och fraktas gods med tåg som aldrig förut. Detta är
            givetvis oerhört positivt och är en bra utveckling, men det skapar
            också utmaningar: dels i form av kapacitetsbrist för att kunna
            köra på spåren, dels i form av tidsbrist för att kunna genomföra
            underhållsarbete. En förutsättning för en väl fungerande tågtrafik
            och fortsatt utveckling är en tillräcklig kapacitet på spåren
            och ett robust järnvägsnät. Regeringen har dock kunnat konstatera
            att underhållet och investeringarna till järnvägen under lång
            tid varit eftersatta. Vi satsar därför mer än någonsin på det
            svenska transportsystemet: 522 miljarder kronor under planperioden
            2014–2025, där 86 miljarder kronor går till drift, underhåll och
            reinvesteringar av järnvägen, vilket är mer än en fördubbling
            jämfört med den tidigare socialdemokratiska planen. 281 miljarder
            kronor ska gå till att utveckla hela transportsystemet, där en
            betydande del kommer att gå till järnvägen.
          </note>
          <note>
            När Citybanan är klar fördubblas spårkapaciteten eftersom nya
            spår tillkommer i en sex kilometer lång tunnel samtidigt som tågtrafik
            också fortsätter på de nuvarande spåren. Detta skapar goda förutsättningar
            för en ökad turtäthet, punktlighet och trygghet för resenärerna.
            Utöver Citybanan pågår eller planeras flera viktiga investeringar
            som kommer att leda till höjd kapacitet på regionens järnvägar.
            Hit hör till exempel Mälarbanan, Svealandsbanan och Ostkustbanan.
            Flertalet av dessa investeringar har sitt ursprung i det avtal
            om medfinansiering av Citybanan som regeringen godkände i december
            2008. Näringsdepartementet har årliga avstämningsmöten med de
            regionala parterna när det gäller Citybanans medfinansiering.
            Självklart ska ingångna avtal, och även det avtalet, hållas.
          </note>
          <note>
            Det är dock några år kvar tills Citybanan och övriga investeringar
            står klara, och vi står inför den angenäma utmaningen att det
            är fler tåg med passagerare och gods som vill in på spåren än
            det i dagsläget vid vissa tidpunkter och platser finns kapacitet
            för. Trafikverket har därför en viktig uppgift när det hanterar
            de ansökningar om tåglägen som efterfrågas i att prioritera mellan
            olika behov för att hitta en lösning som är så bra som möjligt
            för så många som möjligt. Planeringen utförs med utgångspunkt
            i gällande lagar och förordningar. Jag vet också att Trafikverket
            utvecklar sin metod för tilldelning i en process för att säkerställa
            ett samhällsekonomiskt effektivt utnyttjande av infrastrukturen.
          </note>
          <note type="speaker">
            Anf. 2 HANS EKSTRÖM (S):
          </note>
          <note>
            Herr talman! Till att börja med vill jag tacka statsrådet för
            svaret. Jag vet att statsrådet med sin gedigna kunskap från sin
            tid som regionpolitiker har deltagit i arbetet med den regionala
            planeringen och känner till de utmaningar som finns för att få
            pendlingstrafik och regiontrafik att fungera.
          </note>
          <note>
            Bakgrunden till min spetsiga fråga om man kan lita på staten
            är inte min ungdomslåt: Vem i hela världen kan man lita på? Bakgrunden
            är den oro som föddes ur planeringsprocessen för tilldelning av
            tåglägen. I juni hade vi en interpellationsdebatt om Gnestaborna
            kunde lita på att pendlingstrafiken skulle bli kvar. Sedan fanns
            andra orostecken: Kunde man lita på att tågen i rusningstrafik,
            i pendlingslägen för Nyköping, Katrineholm, Vingåker och Flen,
            skulle vara kvar? Det här är bakgrunden till min fråga: Kan man
            lita på staten? Då handlar det framför allt inte om politikerna
            i Mälardalen kan lita på staten som part, utan det handlar om
            föräldern som ska hämta på dagis kan lita på staten, om den person
            som har tagit ett jobb men valt att bo i Nyköping kan lita på
            staten. Det är bakgrunden.
          </note>
          <note>
            När Catharina och jag var regionpolitiker jobbade vi för medfinansiering
            och att regionen skulle ta sitt ansvar. Det syns i Mälardalen
            genom att det har skett medfinansiering i enstaka järnvägar, till
            exempel Svealandsbanan i min hemkommun. Eskilstuna kommun har
            till och med betalat 70 miljoner till byggandet av Södertälje
            Syd för att det ska finnas en anknytningspunkt för Svealandsbanan.
            Min hemkommun betalar 100 miljoner kronor för några meter tunnel
            under centrala Stockholm. Dessutom står regionen nu för investeringar
            i tåg. Allt detta görs för att invånarna ska kunna lita på ett
            system där man kan ta sig till dagis i tid och där man kan ta
            sig till jobbet. Livsvalet att bygga ett hus på en viss plats
            ska vara uthålligt.
          </note>
          <note>
            Precis som Catharina säger råder en övergångstid fram till 2017
            då kapaciteten ökar kraftigt. Sedan ska vi inte inbilla oss att
            överkapaciteten varar länge. Den når säkert en topp. Men under
            övergångstiden sker en prioritering mellan vardagsliv för de människor
            som bor i regionen och långväga resor. Den samhällsekonomiska
            kalkylen har inte den effekt som Catharina sade i sitt svar, nämligen
            att det är så bra som möjligt för så många som möjligt. Nej, för
            en affärsresenär från Göteborg är mycket mer värd än mamman som
            ska hämta på dagis.
          </note>
          <note>
            Det är det som skapar oron för Gnestapendlaren. Det är det som
            skapar oron för den som har valt att bo kvar i Katrineholm.
          </note>
          <note>
            Då menar jag att vi har en period fram till 2017 när det viktigaste
            kanske inte är att driva på den ideologiskt drivna avregleringen
            av järnvägen utan se till att det finns en stabilitet för människor
            i deras vardagsliv. Det kanske är viktigare att hämtningen på
            dagis funkar än att det blir en operatör till på järnvägen till
            Göteborg.
          </note>
          <note type="speaker">
            Anf. 3 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Det är fantastiskt att se vilken utveckling den
            regionala trafiken har haft, inte minst sedan det blev möjligt
            för fler aktörer att komma in på järnvägen. I början av 90-talet
            slet regionerna sitt hår för att få göra egna upphandlingar när
            det då ensamma bolaget SJ inte levde upp till de önskemål som
            fanns, till exempel i Mälardalen.
          </note>
          <note>
            Det kanske är tack vare de reformerna som vi nu ser som resultat
            att otroligt många fler reser med tåg men också transporterar
            gods på tåg, något som är unikt för oss i Europa.
          </note>
          <note>
            Låt oss se hur det ser ut. Vi har i dag enkelspår på många håll,
            och det är svårt att köra om när man har ett långsamtgående tåg
            framför sig. Om vi vissa tider vissa dagar redan har gått i kapacitetstaket,
            och dessutom nu ska lägga på ännu mer underhållstimmar på vår
            järnväg där underhållet är eftersatt, är frågan: Vad kommer först
            och vad kommer sist?
          </note>
          <note>
            Vi måste ha en robust järnväg. Därför måste planeringen av banunderhåll
            göras i tid, samtidigt som man tittar på hur och när man kan ha
            tåglägen, alltså när tid ska ges för att köra tågen.
          </note>
          <note>
            Herr talman! Vi har i Sverige i dag ungefär 4 000 tåg som går
            per dag. Det har gjorts en planering i år, och vi har haft en
            diskussion: Vad händer med Gnesta, vad händer med Katrineholm
            och vad händer med Västerås? Det är ett tättbefolkat område, och
            nästan alla Sveriges tåg ska passera genom Stockholm. Där finns
            också en del stora brister i järnvägsunderhållet.
          </note>
          <note>
            Vi har ungefär en och en halv miljon tåg. Det är 7 000 tåglägen
            som har diskuterats, och det är drygt 2 000 banunderhållslägen
            som ska in. Det har varit diskussion om 10–15. När man har tittat
            på detta har alla fått plats trots allt, dock med viss justering
            för vissa tider, med vetskap om att några kommer att få något
            längre restider. Vi har också utmaningen att kunna jobba säkert
            på och vid spår, i denna längtan efter mer underhåll som uppenbarligen
            finns hos alla partier.
          </note>
          <note>
            Då handlar det om de tåg som går för att vardagslivet ska fungera,
            för att vi ska komma till jobb eller studier på ett tryggt sätt
            eller komma i tid till förskolan. Hur mycket kan man packa på
            ett spår? Just genom Stockholm, till exempel mellan Stockholms
            central och Stockholms södra vid 16–17-tiden på eftermiddagen,
            är det så många tåg som man tål plus lite till.
          </note>
          <note>
            Därför har Trafikverket i sin diskussion med dem som kör tåg
            funderat på: Ska vi inte ta bort något tåg för att ha möjlighet
            till återställelse om någonting inträffar? Det kan räcka med att
            personer som har tunga väskor på Stockholms central inte kommer
            ombord på ett tåg och man missar sin slottid, vilket innebär att
            ett antal tåg får en försening.
          </note>
          <note>
            Förutsättningen här är att människor ska kunna arbetspendla med
            tåg och kunna lita på tågen. Därför är det en process hur man
            tilldelar tåg som ska vara så samhällsekonomisk som möjligt i
            hela tänket. Det är samma kalkyler som används när man ska planera
            och bygga ny infrastruktur. Då är det fråga om: Är det i grunden
            fel på kalkylmodellen när vi bygger nytt, oavsett om det är väg
            eller järnväg, och när vi planerar för vilka som ska få åka? Det
            tittar bland annat Trafikverket på, inte minst utifrån diskussionen:
            Hur ska man väga arbetspendlare i en region?
          </note>
          <note type="speaker">
            Anf. 4 HANS EKSTRÖM (S):
          </note>
          <note>
            Herr talman! Jag delar Catharinas beskrivning av verkligheten.
            Problemet är en kapacitetsbrist, framför allt under peaktiderna
            på morgon och eftermiddag. Den diskussionen är jag helt med på.
          </note>
          <note>
            Vad jag funderar på är om man ska dra upp den diskussion som
            handlar om människors vardag i denna region varje år och fundera
            på: Oj, ska tåget som jag är beroende av för att ta mig till mitt
            jobb gå där? Kan man inte ha förväntan på en större stabilitet,
            så att man vet att man kan ta sig till jobbet?
          </note>
          <note>
            Jag har hållit på med dessa frågor i ett tjugotal år i Mälardalen,
            och jag kan konstatera att – oberoende av regering, får jag väl
            säga – det har varit en stor ryckighet i planeringen för människor.
            Man har bytt halvtimmar i trafiken, och för en person som ska
            vara på jobbet en viss tid är det en stor skillnad om tåget går
            på heltimme eller halvtimme.
          </note>
          <note>
            Man har ändrat och gjort hål i tidtabellen. I en region har man
            sagt att det är ganska få resenärer på ett tåg och därför kan
            man plocka bort det tåget. Om det blir hål i en tidtabell, vad
            leder det till? Jo, när de ringer från dagis för att barnet är
            sjukt kan inte pappa eller mamma hämta barnet om tåget går en
            timme senare.
          </note>
          <note>
            Vad jag är ute efter är att staten som part måste kunna erbjuda
            den stabilitet som gör att människor kan planera sina liv. Det
            är det som är viktigt.
          </note>
          <note>
            Stockholmsregionen har ett jättestort problem med brist på bostäder,
            och Stockholms handelskammare påpekar att det kanske är det största
            tillväxthindret för Stockholm just nu. Det innebär att regionförstoringen
            fortsätter, att en större och större del av omlandet dras in i
            en interaktion med Stockholm. Ska det fungera på ett tillfredsställande
            sätt måste det finnas tillräcklig stabilitet i dessa system.
          </note>
          <note>
            Då undrar jag om det just nu är så viktigt att få in en aktör
            till på banan till Göteborg att det ska rycka sönder vardagslivet
            för människor. Det är det som är min fråga.
          </note>
          <note type="speaker">
            Anf. 5 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Ibland kan det trots allt bli lite märkligt när
            man ställer människor mot människor. Det kan mycket väl vara så
            att den som i debatten kallas affärsresenären mellan Stockholm
            och Göteborg ger nya möjligheter till jobb och tillväxt i företag
            i Mälardalen, så att de människor som bor i Mälardalen sedan har
            ett jobb att arbetspendla till.
          </note>
          <note>
            Lite elakt sagt skulle det kunna vara så att vi just nu är i
            en sådan situation att vi ska säga till människor: Ni kanske ska
            ta flyget i stället när ni lämnar Stockholm och åker till Göteborg
            eller tvärtom, så att vi får mer kapacitet för regionen Stockholm
            och Mälardalsområdet. Men det gäller lika mycket för dem som regionalpendlar
            mellan Göteborg och Alingsås, för där är det också en propp som
            ställer till det.
          </note>
          <note>
            Nu är inte det ett sätt som vi väljer att resonera på, säkert
            inte någon av oss, herr talman, att vi ska rekommendera folk att
            ta flyget. Men så krasst är det just nu innan vi får upp både
            kapaciteten och robustheten i järnvägen. Det behöver göras rätt
            mycket underhållsarbete på Västra stambanan.
          </note>
          <note>
            Däremot finns det någonting som vi skulle kunna problematisera,
            och det gäller tilldelningen av tågtider. Det är det som Hans
            Ekström nämner, kommunernas förutsättningar att planera långsiktigt
            och bygga bostäder. Då gäller det att hålla ihop infrastrukturen
            i det samhällsbyggandet. Människor vill också veta, när man ska
            sätta barn i skolan eller var man ska arbeta, att det finns en
            framförhållning på ett antal år. Då skulle man helst vilja ha
            tåglägen som tilldelas för många år framåt i tiden. Det skulle
            säkert underlätta för tågoperatörer som behöver köpa in fordon
            att veta att de har avsättning för dem. Men så ser det inte ut,
            varken i EU-rätt eller i svensk järnvägslag, utan det är ett år
            i taget.
          </note>
          <note>
            Det är också det omvända. De som ger förutsättning för jobb,
            ekonomi och tillväxt, alltså företagen, inte minst de som transporterar
            gods, skulle vilja ha ännu kortare tilldelning.
          </note>
          <note>
            Vad Trafikverket nu ser över är hur man kan använda järnvägens
            tåglägen så effektivt som möjligt under året. Det kanske är så
            att gods ska ha mer av ad hoc-tider, som kan bokas och bokas av,
            eller kunna boka en del av året. Det är en del som gör det. Sedan
            är frågan vad man kan göra för persontrafiken. Vad kan kopplas
            på, och vad kan vara långsiktigt? Det finns alltså flera utmaningar.
          </note>
          <note>
            Detta har egentligen inte varit något större problem tidigare,
            för det har funnits kapacitet. Nu har vi dock kommit till ett
            sådant läge, kanske inte minst på grund av de reformer som bland
            andra Socialdemokraterna har varit med att genomföra. Man har
            öppnat upp för godstrafiken och persontrafiken så att fler aktörer
            kommer in.
          </note>
          <note>
            Det finns en annan aspekt på den här diskussionen. För fjorton
            dagar sedan stod det i Svenska Dagbladet att tågresorna till Göteborg
            nu skulle bli billigare därför att det har kommit in fler aktörer.
            Det är en annan sida av myntet. I konkurrensens spår öppnas andra
            typer av service för resenärerna och andra möjligheter till bra
            priser på tågbiljetter. Det är något som vi också i grunden tycker
            är bra.
          </note>
          <note>
            Det är inte svart eller vitt. I samarbete med aktörerna – antingen
            det gäller de nya som kommit in eller dem som har varit med sedan
            tidigare – löser man situationen trots att det är tajt med lägen.
            Utgångspunkten är att resenärernas tider ska vara så lika dem
            som de är vana vid som möjligt och att så många tåg som möjligt
            ska kunna gå. Detta förutsätter också en god planering när något
            händer.
          </note>
          <note type="speaker">
            Anf. 6 HANS EKSTRÖM (S):
          </note>
          <note>
            Herr talman! Precis som ministern säger kommer detta antagligen
            att leda till att vi får ett integrerat, upphandlat regionaltågtrafiksystem
            i Mälardalen, men det kräver kanske att regionen går in som ägare
            av fordon. Att ha en diskussion om huruvida tåg kan gå i pendlingslägen
            samtidigt som regionen står inför jätteinvesteringar i fordon
            för att möjliggöra trafiken är inte en bra situation. Staten måste
            ändå ta den oro som har skapats i regionen på allvar.
          </note>
          <note>
            Om regionen ska kunna ta ett så stort steg som att köpa fordon
            för många miljarder kronor för att upphandla trafik i ett stabilt
            system måste också staten kunna erbjuda de stabila villkor som
            krävs för en sådan stor investering.
          </note>
          <note type="speaker">
            Anf. 7 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Det vore naturligtvis ett önskeläge att staten kunde
            gå in och garantera på det sättet. Det kan staten dock inte göra
            vare sig enligt EU-rätt eller enligt svensk lag. Svensk lag skulle
            vi möjligen kunna ändra, men vi är ändå hårt styrda av EU-rätten
            i den här delen.
          </note>
          <note>
            Tanken är att det ska vara icke-diskriminerande, öppet och transparent.
            Därför ligger också Sverige långt före, och andra länder tittar
            på hur Sverige gör. Vi har skilt på den som förvaltar infrastrukturen,
            spåren, och den som kör på spåren för att det ska vara så icke-diskriminerande
            som möjligt.
          </note>
          <note>
            Jag förstår att man i hela Mälardalsregionen funderar på hur
            man ska kunna få så bra förutsättningar som möjligt för människor
            att arbetspendla. Människor här bryr sig inte om ifall de passerar
            en kommun- eller länsgräns. Valet att köpa fordon eller inte landar
            ytterst på regionens företrädare.
          </note>
          <note>
            Låt mig gå tillbaka till något som också Hans Ekström nämnde
            som viktigt. En viktig förutsättning för alla de människor som
            pendlar är ju att Citybanan kommer på plats och att nästa steg
            tas – det gäller spåren ut från Stockholms central mot Tomteboda
            och Kallhäll. Man är nu på gång vid Barkarby, och vi måste lösa
            situationen genom Solna och Sundbyberg. Det kommer att förbättra
            förutsättningarna för dem som ska norrut mot Uppsala och också
            för dem ska utmed Mälarbanan. Svealandsbanan nämnde Hans Ekström
            också.
          </note>
          <note>
            Detta är något som regeringen nu kommer att fatta beslut om i
            den nya nationella planen. Nu finns åtminstone pengar avsatta
            för att kunna gå vidare. När det gäller Citybaneavtalet, som är
            en viktig del, förstår jag att flera kommuner har varit med och
            betalat, och jag förstår också den oro som finns när det gäller
            om man ska få ökad arbetspendling eller inte.
          </note>
          <note>
            4 000 tåg per dag är 1 ½ miljon tåg om året, och det är en handfull
            som inte har fått exakt den tid som de hade förut. Det går med
            god vilja. Jag hoppas att det fortsätter så också framöver.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2013/14:3 om massarbetslöshet
          </note>
          <note type="speaker">
            Anf. 8 Arbetsmarknadsminister ELISABETH SVANTESSON (M):
          </note>
          <note>
            Herr talman! Monica Green har frågat mig vad jag avser att göra
            för att komma till rätta med massarbetslösheten och för att Sverige
            ska bli bäst i Europa på att bekämpa arbetslösheten. Monica Green
            har också frågat mig vad jag avser göra för att komma till rätta
            med ungdomsarbetslösheten.
          </note>
          <note>
            Den långvariga globala finans- och skuldkrisen har inneburit
            en stor utmaning för Sverige. Den svaga internationella konjunkturutvecklingen
            påverkar Sverige genom lägre tillväxt och högre arbetslöshet.
            Ungdomsarbetslösheten är hög i Sverige, men det kan samtidigt
            konstateras att antalet unga som varken studerar eller arbetar
            ligger på en låg nivå jämfört med många andra länder. Vi kan även
            se att regeringens reformer har bidragit till att sysselsättningen
            ökat med över 200 000 personer sedan regeringen tillträdde 2006
            samt att sysselsättningsgraden är en av de högsta i Europa.
          </note>
          <note>
            Regeringen tar arbetslösheten på största allvar. För att möta
            utmaningarna på arbetsmarknaden har regeringen tidigare föreslagit
            en rad åtgärder inom både arbetsmarknads- och utbildningspolitiken
            i budgetpropositionerna för 2012 och 2013. Inom arbetsmarknadspolitiken
            har åtgärder införts som ökar arbetskraftsutbudet och efterfrågan
            på arbetskraft samt förbättrar matchningen.
          </note>
          <note>
            I budgetpropositionen för 2014 föreslår regeringen åtgärder för
            sammanlagt 24 miljarder kronor 2014 för att stödja tillväxt och
            varaktigt öka sysselsättningen. Bland annat föreslår regeringen
            2,2 miljarder kronor de kommande åren för att bekämpa långtidsarbetslösheten.
            Satsningen innebär bland annat att regeringen permanentar möjligheterna
            till programinsatser i sysselsättningsfasen. Dessutom permanentas
            det förstärkta anställningsstödet för personer i sysselsättningsfasen
            samtidigt som det förstärkta och särskilda anställningsstödets
            maximala längd förlängs med ett år. Regeringen satsar dessutom
            på fler nya utvecklingsanställningar inom Samhall för personer
            med nedsatt arbetsförmåga i sysselsättningsfasen.
          </note>
          <note>
            Regeringen har också genomfört en hel rad reformer för att motverka
            ungas utanförskap. Satsningarna bedöms sammantaget medföra att
            det blir mer attraktivt för arbetsgivarna att anställa samtidigt
            som fler långtidsarbetslösa kan lämna jobb- och utvecklingsgarantin
            och erbjudas en anställning.
          </note>
          <note>
            Ungdomsarbetslösheten är en av de stora utmaningarna på arbetsmarknaden.
            För att skapa fler och bredare vägar in på arbetsmarknaden för
            unga föreslår regeringen i budgetpropositionen för 2014 att statligt
            stöd införs för anställningar med utbildningsinslag som bygger
            på av parterna tecknade yrkesintroduktionsavtal. Regeringen föreslår
            vidare flera åtgärder för att förbättra såväl den skolförlagda
            yrkesutbildningen som lärlingsutbildningen. Dessutom aviserar
            regeringen förändringar av nedsättningen av socialavgifterna för
            unga.
          </note>
          <note>
            Sammantaget kommer dessa åtgärder att motverka att den höga arbetslösheten
            som följt i finanskrisens spår biter sig fast.
          </note>
          <note>
            Då Monica Green (S), som framställt interpellationen, anmält
            att hon var förhindrad att närvara vid sammanträdet medgav talmannen
            att Ylva Johansson (S) i stället fick delta i överläggningen.
          </note>
          <note type="speaker">
            Anf. 9 YLVA JOHANSSON (S):
          </note>
          <note>
            Herr talman! Tack, Elisabeth Svantesson, för svaret på Monica
            Greens interpellation! Jag får hälsa Elisabeth Svantesson välkommen
            i sin nya roll som arbetsmarknadsminister.
          </note>
          <note>
            När regeringen tog över ansvaret för Sverige och svensk arbetsmarknad
            gjorde man det med målet att bekämpa arbetslösheten. Det var det
            ni lovade väljarna. Men resultatet av politiken har gått åt precis
            fel hål. Arbetslösheten har ökat ganska kraftigt under perioden.
          </note>
          <note>
            Långtidsarbetslösheten har i princip tredubblats. Ungdomsarbetslösheten
            har ökat med ungefär 30 procent. Långtidsarbetslösheten bland
            ungdomar, vilket är den kanske viktigaste siffran här, har också
            tredubblats under perioden.
          </note>
          <note>
            Antalet jobb har visserligen ökat, vilket naturligtvis är bra,
            men inte i den takt som befolkningen har ökat. Det gör att sysselsättningsgraden
            inte har stigit utan snarare sjunkit. Det är en allvarlig utveckling
            för Sverige.
          </note>
          <note>
            När man läser regeringens budgetproposition tycks det som att
            den internationella konjunkturen nu ska dra Sverige ur lågkonjunkturen.
            Men trots det ser man ingen eller en mycket marginell förändring
            när det gäller arbetslösheten. Det är fortsatt mycket dystra prognoser
            för arbetslösheten.
          </note>
          <note>
            Vi har i dag ett läge, herr talman, där vi har rekordmånga vakanser
            på arbetsmarknaden. Trots det påverkas inte arbetslösheten. Det
            beror på att matchningen fungerar väldigt dåligt på svensk arbetsmarknad.
            Det är flera tunga bedömare som har pekat på just detta, att svensk
            arbetsmarknad tycks fungera allt sämre.
          </note>
          <note>
            Vad beror det på? Jag skulle säga att det är tre huvudsakliga
            orsaker till att vi har en sådan dålig matchning.
          </note>
          <note>
            Det första är att de som ska ansvara för arbetsförmedlingen –
            där är naturligtvis själva Arbetsförmedlingen den viktigaste aktören
            – inte har klarat sitt uppdrag och inte lyckats förmedla och matcha
            i den utsträckning som krävs.
          </note>
          <note>
            När det gäller Arbetsförmedlingen är det alldeles uppenbart,
            menar jag, att den hårda regelstyrning som regeringen har infört
            har varit kontraproduktiv. Duktiga arbetsförmedlare har inte haft
            frihetsgraden att kunna vidta de åtgärder som har krävts för att
            människor ska kunna matchas med de lediga jobb som finns. I stället
            har resultatet blivit att det har blivit pengar över på kontot
            som man har fått skicka tillbaka till regeringen.
          </note>
          <note>
            Det andra problemet gäller den geografiska rörligheten. Jobben
            finns inte alltid där människorna finns. Då är det viktigt att
            människor kan flytta till jobben. I Stockholm, där vi har en relativt
            god tillväxt av nya jobb, har vi en katastrofal bostadsmarknad.
            Det byggs inte bostäder där det behövs så att människor kan flytta
            till de jobb som finns. Människor kan inte heller flytta till
            utbildning. Under hela förra året byggdes det 225 studentbostäder;
            behovet är kanske 20 000.
          </note>
          <note>
            Det här försvårar matchningen på arbetsmarknaden. Människor kan
            inte flytta till utbildningen, och människor kan inte flytta till
            jobben när de har utbildningen.
          </note>
          <note>
            Det tredje problemet gäller fel kompetens. Många av de arbetslösa
            har inte den kompetens som krävs för de lediga jobb som finns.
            Det här är det område där regeringen kanske allra tydligast går
            i fel riktning, eftersom man fortsätter att skära ned på utbildningsplatserna
            i den högre utbildningen trots att vi har en uppåtgående konjunktur
            och kan förvänta oss allt fler lediga jobb. Dess värre är regeringens
            budgetproposition tom på åtgärder när det gäller hur människor
            ska kunna matchas med de lediga jobb som finns.
          </note>
          <note type="speaker">
            Anf. 10 HANIF BALI (M):
          </note>
          <note>
            Herr talman! Det har varit ett socialdemokratiskt mantra på sistone
            att arbetslösheten är mycket högre nu än tidigare.
          </note>
          <note>
            Då ordet massarbetslöshet först användes, år 2005, var arbetslösheten
            runt 7,4 procent. År 2012 låg den på 7,3. Faktum är att arbetslösheten
            är lägre. Men då är en viktig faktor i detta att konjunkturläget
            är lite annorlunda. Det låtsas Ylva Johansson inte om. Jag förstår
            kanske Ylva Johansson. Ylva Johansson har varit i riksdagen väldigt
            länge. Hon har suttit i arbetsmarknadsutskottet sedan 80-talet.
            Hon har varit minister och haft många viktiga uppdrag.
          </note>
          <note>
            Men trots all den makt man kan samla ihop tror jag att det är
            väldigt svårt för en enskild minister eller till och med regering
            att ändra världens konjunkturläge. Det är faktiskt extremt svårt
            att göra det. Jag betvivlar inte Ylva Johanssons kompetens. Men
            jag tror att det hade varit svårt också för en socialdemokratisk
            regering att göra det.
          </note>
          <note>
            Vi pratar om sysselsättningsgrad. Jag önskar att Socialdemokraterna
            och Ylva Johansson för en gångs skull kunde specificera en enda
            ålderskategori i detta land som har haft en minskad sysselsättningsgrad
            jämfört med 2006.
          </note>
          <note>
            Jag läser här. År 2006 var sysselsättningsgraden för dem mellan
            15 och 24 år 40 procent. Det är den i dag också. För dem mellan
            25 och 34 år är den 81 procent nu. Den var 81 procent 2006. För
            dem mellan 35 och 44 år var den 87 procent tidigare. Nu är den
            88 procent. För dem mellan 45 och 54 år var den 85 procent. Nu
            är den 86 procent. För dem mellan 55 och 64 år var den 70 procent.
            Nu är den 73 procent. För dem mellan 65 och 74 år var den 10 procent.
            Nu är den 15 procent.
          </note>
          <note>
            För samtliga åldersgrupper är det samma eller ökande sysselsättningsgrad,
            men fortfarande har socialdemokratin inga problem med att stå
            i varenda talarstol och ljuga om detta och säga att sysselsättningsgraden
            har minskat. Det har den inte.
          </note>
          <note>
            Detsamma gäller arbetslöshet. Det är ganska intressant att titta
            på siffran för arbetslöshet. Vi kan få ned arbetslöshetsprocenten
            till de grader som Socialdemokraterna känner sig bekväma med.
            Problemet är att det skulle leda till färre människor i jobb.
            Om du förtidspensionerar människor, som Socialdemokraterna gjorde,
            och om du har dem i aktivitetsstöd och andra system där de är
            utanför arbetsmarknaden räknas de inte som arbetslösa. Så är det
            absolut. Men det är färre som jobbar.
          </note>
          <note>
            Det är intressant att arbetslösheten är högre nu, men fler är
            i arbete, en större andel av befolkningen. Så ser verkligheten
            ut. Jag tycker faktiskt att det är bra att regeringen inte gömmer
            de arbetslösa i andra system där de inte syns, utan de är i procenttalet.
            Vi vet hur många arbetslösa det är. Vi vet vilka utmaningar vi
            har.
          </note>
          <note>
            60 procent av alla arbetslösa tillhör svaga grupper, nämligen
            funktionshindrade, utrikesfödda och ungdomar utan fullgod utbildning.
            Då går det inte att prata om den matchningsproblematik som finns
            på arbetsmarknaden. Det handlar om brist på ingenjörer eller högutbildade.
            Det finns inget arbetsmarknadsprogram som Socialdemokraterna kan
            koka ihop som leder till att man kan få människor från de här
            svaga grupperna att bli civilingenjörer. Det är bara orealistiskt
            att föreslå detta.
          </note>
          <note>
            Jag skulle för en gångs skull vilja efterlysa lite ärlighet från
            Socialdemokraterna.
          </note>
          <note type="speaker">
            Anf. 11 Arbetsmarknadsminister ELISABETH SVANTESSON (M):
          </note>
          <note>
            Herr talman! Jag ser som regeringens viktigaste uppgift att jobben
            ska bli fler och komma fler till del. Det handlar alltså både
            om att jobben måste fortsätta växa fram i vår ekonomi och om att
            de ska komma fler till del. Det handlar om det som Ylva Johansson
            var inne på: matchning.
          </note>
          <note>
            Men hur sker då allt detta? Hur växer jobb till på en arbetsmarknad?
            Hur sker det, och hur har det skett i Sverige? Låt oss gå tillbaka
            till år 2006. Då hade vi en god konjunkturutveckling, men jobben
            växte aldrig till. Det var någonting som inte fungerade på svensk
            arbetsmarknad.
          </note>
          <note>
            Sedan dess har mycket hänt. Det har bland annat varit en kris
            som vi fortfarande dras med. Trots detta är det, som jag var inne
            på tidigare och som Hanif Bali har nämnt, 200 000 fler som har
            ett jobb att gå till.
          </note>
          <note>
            Vad beror det på? Det beror på att vi har haft reformer som har
            gjort det mer lönsamt att arbeta. Det påverkar sysselsättningen.
            Men det är också injektioner i ekonomin när man sänker skatter
            och ökar köpkraft.
          </note>
          <note>
            Vi har haft tydliga reformer för att stärka svensk konkurrenskraft.
            Vi har satsat på forskning och på utveckling. Vi har sänkt bolagsskatt,
            och vi inför investeraravdrag för att företag ska komma till Sverige.
            Det ger jobb i Sverige.
          </note>
          <note>
            Vi har också gjort stora reformer för att förbättra svensk utbildningspolitik.
            Det är grunden för att våra unga på sikt ska vara matchningsbara
            på arbetsmarknaden.
          </note>
          <note>
            Allt detta har varit viktigt och nödvändigt och lett till att
            fler arbetar i dag än 2006. Men jag är inte nöjd med detta. Jobben
            måste fortsätta att växa fram och komma fler till del.
          </note>
          <note>
            Där är vi just inne på matchningen. Det är oerhört viktigt för
            mig som arbetsmarknadsminister att matchningen fungerar ännu bättre.
            I en lågkonjunktur är det ofta så att de som har en svagare förankring
            på arbetsmarknaden riskerar att hamna lite längre bort. Det är
            därför det är viktigt att vi fortsätter att satsa på en god universitets-
            och högskoleutbildning.
          </note>
          <note>
            Låt mig bara konstatera att nästa år är det ungefär 300 000 som
            kommer att läsa på Sveriges universitet och högskolor. År 2006
            var det färre.
          </note>
          <note>
            Vi har gjort stora satsningar i utbildningssystemet. Vi har gjort
            stora satsningar på yrkesförberedande program och yrkesprogram.
            Vi har gjort stora satsningar när det gäller lärlingar – jag kommer
            att komma tillbaka till det lite senare. Alla de här satsningarna
            är viktiga just för att matchningen ska fungera.
          </note>
          <note>
            Men Socialdemokraterna fortsätter att måla Sverige väldigt svart
            trots att vi har en arbetslöshet som ligger lägre än eurozonens
            – den ligger på någonstans runt 12 procent, och vår ligger på
            8. Man fortsätter att måla Sverige väldigt svart, trots att sysselsättningen
            har ökat i en djup kris. Man fortsätter att måla Sverige väldigt
            svart, trots att vi har mycket starka reallöneökningar i Sverige.
            Och man fortsätter att måla Sverige svart, trots att många människor
            nog inte känner igen sig i den bilden.
          </note>
          <note>
            Vad är då alternativet, herr talman? Alternativet som Socialdemokraterna
            presenterar är ju någonting som skulle leda till dess motsats.
            Socialdemokraterna tycker om att prata om att sänka arbetslösheten
            och vill gärna sätta upp mål för det. Men de förslag som man har
            lagt på riksdagens bord går i realiteten tvärtemot det målet.
            När man gör det dyrare för företag att anställa till exempel unga
            människor, när man gör det dyrare för svenska företag att betala
            skatt, därför att man höjer bolagsskatten, eller när man gör det
            dyrare för restaurangföretag att finnas, blir inte jobben fler.
          </note>
          <note>
            När man dessutom höjer ersättningsnivåerna, man tar de ökade
            skatterna och puttar in dem i bidragssystem, transfereringssystem,
            vet vi att vi med all säkerhet hamnar i den situation där vi var
            2006, nämligen att jobben inte kommer att växa till och att arbetslösheten
            då också kommer att stiga.
          </note>
          <note type="speaker">
            Anf. 12 YLVA JOHANSSON (S):
          </note>
          <note>
            Herr talman! Det är med stigande förvåning som jag lyssnar till
            den här debatten. Nu säger arbetsmarknadsministern att 2006 växte
            inte jobben till. Det är svårt att hitta en period där vi hade
            en starkare jobbtillväxt än just 2006 och början av 2007. Det
            var en enormt stark jobbtillväxt just 2006 och 2007. Jag förstår
            inte vad arbetsmarknadsministern pratar om när hon säger att det
            inte växte till några jobb 2006. Vi har inte haft någon period
            med en sådan stark jobbtillväxt efter det.
          </note>
          <note>
            Det är uppenbart att arbetsmarknadsministern inte tycker att
            vi har några problem. Det fungerar tydligen väldigt bra på svensk
            arbetsmarknad. Vi bör vara nöjda med situationen och utvecklingen.
            Om man nu är nöjd med hur utvecklingen ser ut rimmar det illa
            med att regeringen faktiskt lägger ganska stora pengar på det
            man tror ska ändra utvecklingen på arbetsmarknaden. Som arbetsmarknadsministern
            själv säger lägger man 24 miljarder på detta i den budget som
            man just har presenterat på riksdagens bord. Det är ju inte pengar
            som fattas. Problemet är att regeringen satsar dem på åtgärder
            som inte är verkningsfulla eller har mycket svag verkan på arbetslösheten.
            Varför satsar ni 24 miljarder om du är nöjd med situationen?
          </note>
          <note>
            Ska vi klara matchningen på arbetsmarknaden är det utbildning
            som är inte den enda men den viktigaste åtgärden. Arbetsmarknadsministern
            tricksar lite med siffrorna. Ja, det är fler som läser på högskola,
            men vi är också fler i Sverige. Framför allt är vi väldigt många
            fler unga i Sverige. Under den period som din regering har styrt
            har antalet högskoleplatser per tusen ungdomar i åldersgruppen
            19–24 år sjunkit från 431 till 377. Examensfrekvensen i Sverige
            har sjunkit till 37 procent, medan den i till exempel Danmark
            och Finland ligger på 50 procent.
          </note>
          <note>
            Är det så vi ska möta framtiden, genom att göra det svårare för
            ungdomar att ta sig till högre studier, genom att få en lägre
            andel av befolkningen som har högskoleutbildning? Är det så vi
            rustar Sverige starkt? Är det så vi ska möta en konjunktur som
            nu förhoppningsvis vänder uppåt?
          </note>
          <note>
            Det här är en mycket allvarlig utveckling. Regeringen skar förra
            året ned med 10 000 platser på universitet och högskolor och fortsätter
            i år att minska med ungefär 10 000 platser, trots att vi har rekordstora
            ungdomskullar, behöriga, kunniga och duktiga ungdomar som kan
            och vill studera vidare vid högskola, som inte har något problem
            med behörighetskraven, men som inte kommer in därför att det är
            för få platser. Det är för få platser också på utbildningar inom
            de områden där vi har en mycket stark efterfrågan på kompetens
            eller till och med brist på kompetens. Inte heller där kommer
            man in, därför att regeringen vill skära ned på den högre utbildningen.
            I somras skrev rektorn på Lunds universitet en mycket bra debattartikel
            om hur det här faktiskt hotar Sveriges konkurrenskraft.
          </note>
          <note>
            Herr talman! Avslutningsvis vill jag också ställa en fråga till
            Hanif Bali, som hade många felaktigheter i sitt inlägg. Bland
            annat har jag en sakupplysning. Jag har suttit i arbetsmarknadsutskottet
            sedan 2010, vilket är lika länge som Hanif Bali har suttit där,
            och inte sedan 80-talet, vilket var en helt förvånande elastisk
            syn på sanningen.
          </note>
          <note>
            Min fråga till Hanif Bali är: Vad är det som hindrar att en person
            med utländsk bakgrund skulle kunna bli civilingenjör?
          </note>
          <note type="speaker">
            Anf. 13 HANIF BALI (M):
          </note>
          <note>
            Herr talman! Det är inte mycket som hindrar, men väldigt många
            utrikesfödda är redan civilingenjörer.
          </note>
          <note>
            Det vi ska veta är att problemet på svensk arbetsmarknad inte
            är att det är många arbetslösa civilingenjörer där ute. Problemet
            på svensk arbetsmarknad är inte att vi har många högutbildade
            som inte får jobb. Problemet på svensk arbetsmarknad är ju de
            som har väldigt låg utbildningsnivå. Då pratar vi inte om att
            de bara har gymnasieutbildning, utan då pratar vi om att de knappt
            har gått färdigt grundskolan. Det är problemet på svensk arbetsmarknad.
          </note>
          <note>
            Ja, Ylva Johansson, det krävs en viss ansträngning för att få
            en person att i vuxen ålder gå färdigt grundskolan, gymnasiet
            och sedan bli civilingenjör. Det är ganska tufft att göra det.
            Att tro att människor ska göra det genom några magiska utbildningssatsningar,
            arbetsmarknadsutbildningar från socialdemokratins håll, som vi
            redan provade hela 90-talet med en massa nya datakörkort och alla
            de här fantastiska åtgärderna som inte gjorde ett skvatt för svensk
            arbetsmarknad, tyder på att man har en ganska naiv inställning
            till verkligheten. Det är så verkligheten ser ut.
          </note>
          <note>
            Ylva Johansson lyckades inte säga det, så jag frågar igen: Kan
            Ylva Johansson nämna en enda åldersgrupp i detta land som har
            haft minskad sysselsättningsgrad, bara en enda?
          </note>
          <note type="speaker">
            Anf. 14 FREDRIK SCHULTE (M):
          </note>
          <note>
            Herr talman! Vi skulle utan problem, lite som Hanif Bali var
            inne på, kunna halvera arbetslösheten till jul. Det enda som egentligen
            krävs är att vi återställer de tillfälliga förtidspensionerna,
            att vi återgår till de gamla sjukskrivningsreglerna och att vi
            tar bort asylsökandes rätt och möjlighet att faktiskt få en chans
            på svensk arbetsmarknad. Det är alla dessa åtgärder som har gjort
            att vi faktiskt har levt upp till de löften vi gav i valrörelsen,
            att flytta människor som befann sig långt bort från arbetsmarknaden
            till en situation där de faktiskt har en chans att hitta ett jobb
            genom att vara just nära jobben.
          </note>
          <note>
            Vi skulle utan problem kunna halvera arbetslösheten utan att
            skapa ett enda nytt jobb. Frågan är då: Om vi skulle göra det,
            vad skulle Ylva Johansson säga då? Då skulle vi ha Europas lägsta
            arbetslöshet. Då skulle vi ha all den fina statistik som Ylva
            Johansson efterfrågar. Frågan är, Ylva Johansson: Vad skulle du
            säga om vi vred tillbaka hjulen, om vi gjorde som Göran Persson,
            nämligen förtidspensionerade, sjukskrev och höll människor borta
            från arbetsmarknaden?
          </note>
          <note>
            Det är som arbetsmarknadsministern och Hanif Bali har nämnt tvärtom
            så att vi har skapat 200 000 nya jobb trots den här krisen, vilket
            är ett kraftfullt styrkebesked för svensk ekonomi. Så var det
            inte under vår egen hemsnickrade finanskris i början av 90-talet.
            Om man tittar historiskt är det nästan alltid så när det är stora,
            globala lågkonjunkturer att Sverige drabbas extra hårt. Nu är
            det inte på det sättet. Även om vi hade goda tider med god tillväxt
            under Göran Perssons år vid makten var det just en i huvudsak
            jobblös tillväxt. Ylva Johansson har rätt i att jobben kom till
            2006, men i huvudsak var det under den tioårsperiod som Göran
            Persson styrde en jobblös tillväxt.
          </note>
          <note>
            Det här är i någon bemärkelse ändå tjafs om statistik och en
            debatt om verklighetsbilden, där Socialdemokraterna bara försöker
            svartmåla situationen på den svenska arbetsmarknaden. Det intressanta
            handlar ju om hur vi löser problemen för framtiden. Alla är helt
            överens om att Sverige kan bli ännu bättre än som är fallet i
            den situation vi nu befinner oss i.
          </note>
          <note>
            Socialdemokraterna försöker på något sätt måla upp bilden av
            att det handlar om vem som satsar mest på utbildning, det kommer
            anklagelser om att vi skär ned på antalet högskoleplatser och
            så vidare. Faktum är att regeringen när finanskrisen slog till
            gjorde den största satsningen på utbildning och på att skaffa
            fram fler platser än någonsin tidigare.
          </note>
          <note>
            Den värsta fasen av krisen har dock passerat, och då är det rimligt
            att vi också minskar antalet utbildningsplatser. Det är så det
            funkar: När det är jättemycket lågkonjunktur ser man till att
            expandera antalet utbildningsplatser, så att människor som är
            utanför arbete får chans att vidareutbilda sig, och när det sedan
            ser lite bättre ut minskar man. Socialdemokraterna tycks alltid
            vilja öka antalet Amsutbildningar, oavsett om det är högkonjunktur
            eller lågkonjunktur.
          </note>
          <note>
            Avslutningsvis, herr talman, har vi den viktiga skillnaden mellan
            oss och Socialdemokraterna: Vi vill fortsätta sänka skatterna
            så att det lönar sig bättre att arbeta, medan Socialdemokraterna
            vill återgå till en bidragspolitik där man vill höja a-kassan
            så att den arbetslösa advokaten tjänar mer än vårdbiträdet. Förklara
            hur det skapar fler jobb att den arbetslösa advokaten får mer
            pengar i bidrag än vårdbiträdet får i lön, Ylva Johansson!
          </note>
          <note type="speaker">
            Anf. 15 Arbetsmarknadsminister ELISABETH SVANTESSON (M):
          </note>
          <note>
            Herr talman! Jag skulle vilja säga några ord om ungdomar, som
            den här interpellationen också handlar om. Att ungdomar snabbt
            kommer in på arbetsmarknaden och får sitt första jobb vet vi är
            oerhört väsentligt. Det kan påverka stora delar av deras framtid.
            Vi har haft en hög arbetslöshet bland unga ända sedan 90-talet.
          </note>
          <note>
            Vi har under de år som har varit gjort flera saker för att sänka
            de trösklar som många unga upplever. Det har handlat om att sänka
            kostnaden för att anställa unga, och det har handlat om att se
            till att de unga som inte har gjort klart sin gymnasieutbildning
            motiveras tillbaka till studier. Det har handlat om att sänka
            restaurangmoms och helt enkelt göra det enklare för unga att få
            sitt första jobb. Mer måste dock göras.
          </note>
          <note>
            Just därför lade regeringen, i budgeten som nu ligger på riksdagens
            bord, fram förslaget om YA-jobb. Det är någonting jag är väldigt
            glad över att vi har kommit i mål med. Eller, vi ska inte säga
            att vi har kommit i mål med det, för nu ska jobben också växa
            till med de avtalen. Vi har dock tillsammans med parterna haft
            långa och väldigt viktiga diskussioner om hur politik, arbetsgivare
            och arbetstagarsidan kan hjälpas åt att öppna dörren för unga
            att få sitt första jobb.
          </note>
          <note>
            Vi har bland annat sneglat på Tyskland. Där vet vi att man har
            ett väl utbyggt lärlingssystem, medan det i Sverige är mindre
            än 1 procent unga som är i lärlingsutbildning. Att lära sig jobbet
            på jobbet tror vi dock är någonting väldigt bra för en ung person
            utan yrkeserfarenhet, och vi har nu fått till avtalen. Att se
            dem växa fram och följa med i processen kommer att bli en av mina
            prioriterade uppgifter. Vi ska verkligen se till att det kommer
            ut kvantitet, det vill säga att många unga i olika branscher kommer
            in på arbetsmarknaden och får sitt första jobb.
          </note>
          <note>
            För den som lyssnar: Kort handlar detta om att arbetsgivaren
            har sänkta arbetsgivaravgifter och får ett handledarstöd, och
            den unga får en lön på 75 procent av lägsta lön enligt kollektivavtal
            samt får lära sig jobbet på jobbet. Det kommer att växa fram i
            många olika branscher. Det är glädjande och någonting nytt på
            svensk arbetsmarknad, och jag tror att vi kommer att se stora
            effekter av detta. Jag hoppas att det, likt Tyskland, ska bli
            en naturlig del på svensk arbetsmarknad att man väljer att öppna
            dörren för unga som inte tidigare riktigt har fått fotfäste.
          </note>
          <note>
            Mot detta står i dag Socialdemokraterna. De säger visserligen
            att de är glada för jobben, men samtidigt vill de göra det fortsatt
            dyrare att anställa unga. Det tycker jag är en märklig ekvation.
            Vi behöver nämligen göra allt vi kan för att varje ungdom ska
            få möjlighet att snabbt komma in på svensk arbetsmarknad. Vi behöver
            göra allt vi kan för att unga ska motiveras tillbaka till en utbildning.
            Låt oss nämligen komma ihåg att nio av tio ungdomar mellan 15
            och 24 finns i arbete eller studier men att det finns en mindre
            grupp unga som riskerar långtidsarbetslöshet. Det är dem vi måste
            hitta, både med YA-jobben och genom att motivera tillbaka till
            studier.
          </note>
          <note>
            Jag tror inte på tvång, utan jag tror på motivation. Det är också
            regeringens linje.
          </note>
          <note type="speaker">
            Anf. 16 YLVA JOHANSSON (S):
          </note>
          <note>
            Herr talman! Jag har först några kommentarer till Fredrik Schulte.
            Det är nu, under er regering, sjukskrivningstalen ökar – eller?
            Det är precis det som sker; sjukskrivningarna ökar, och ohälsan
            ökar.
          </note>
          <note>
            Fredrik Schulte sade att regeringen Reinfeldt har gjort den största
            satsningen någonsin på utbildning. Det är inte bara att vara flexibel
            med sanningen, utan det är komplett felaktigt. Den största satsningen
            något land någonsin har gjort på utbildning gjordes under min
            tid, med Kunskapslyftet. Inget land har gjort en större utbildningssatsning
            än den vi gjorde under de åren. Var alltså lite försiktig med
            orden!
          </note>
          <note>
            Vi fick höra att regeringens mål är att föra människor närmare
            jobb. Det är bra. Det är som den nu sparkade generaldirektören
            för Arbetsförmedlingen sade: Hon ville ge människor en nära-jobbet-upplevelse.
            Jag tror inte att det är det människor vill ha. Jag tror att de
            vill ha riktiga jobb och riktig utbildning, och det är det vi
            socialdemokrater satsar på.
          </note>
          <note>
            Herr talman! Jag uppskattar att arbetsmarknadsministern tar upp
            ungdomarna, för det är otroligt viktigt att vi kan kraftsamla
            för att få ungdomar i arbete och för att rusta våra unga. Ungdomarna
            behöver vårt stöd, men vi kommer också att behöva deras arbete
            för att klara samhället. Yrkesintroduktionsanställningarna är
            en bra modell. Den föddes av Stefan Löfven, då ordförande för
            IF Metall som slöt det första avtalet. Det är ett sätt att bli
            färdigutbildad ute i arbetslivet, och det är mycket bra att regeringen
            väljer att gå den vägen. Vi stöder det.
          </note>
          <note>
            Arbetsmarknadsministern säger dock att hon vill motivera ungdomar
            till utbildning. Ja, det vill vi också. Problemet är att de många
            ungdomar som är motiverade till och behöriga för samt har sökt
            högre studier – de som vill komma in på utbildningar där det råder
            brist på arbetsmarknaden – får nej, för regeringen skär ned på
            högskolan.
          </note>
          <note type="speaker">
            Anf. 17 FREDRIK SCHULTE (M):
          </note>
          <note>
            Herr talman! När det gäller temat att töja på sanningen är det
            löjeväckande att påstå att den ökning av sjukskrivningar vi nu
            kan se, som är oroväckande och som vi ska följa, skulle vara i
            paritet med hur det såg ut under din tid i regeringen, Ylva Johansson.
            Nivåerna var väsentligt högre – vi låg högst i världen när det
            gäller sjukskrivningstal – under den tid du satt i regeringen.
            Du var med och förtidspensionerade 120 personer om dagen, vilket
            gjorde att en halv miljon av vår arbetsföra befolkning var förtidspensionerade.
          </note>
          <note>
            Apropå att jag skulle ha påstått att vi under den borgerliga
            regeringsperioden har gjort den största satsningen på utbildning
            åsyftade jag antalet högskoleplatser. Du talar om Kunskapslyftet.
            Det var inte det jag åsyftade, men apropå Kunskapslyftet – hur
            många jobb gav det, Ylva Johansson? Det var mycket riktigt den
            största satsningen, men det gav inga bestående avtryck. Det är
            ungefär som din insats när du var utbildningsminister, vilken
            resulterade i ett haveri av den svenska skolan.
          </note>
          <note>
            Icke desto mindre: Du svarade inte på några av mina frågor. Vad
            skulle du säga om vi vred tillbaka klockan och såg till att förtidspensionera
            människor på nytt? Vad skulle du säga om vi såg till att återinföra
            de gamla sjukskrivningsreglerna och därmed halverade arbetslösheten
            till jul? Vad skulle du då stå i talarstolen och säga? Då skulle
            vi ju ha nått ert mål om lägst arbetslöshet i Europa.
          </note>
          <note>
            Nej, det är inte så vi bygger Sverige starkare. Vi måste ha en
            politik för fler jobb, och då måste det löna sig bättre att arbeta.
            Det är därför vi genomför jobbskatteavdraget, vilket alla expertkommentatorer
            i form av Globaliseringsrådet, Konjunkturinstitutet och så vidare
            menar ger effekt. Ni vill däremot höja bidragen – speciellt för
            de rika, så att den arbetslösa advokaten får mer än vårdbiträdet
            får i lön.
          </note>
          <note type="speaker">
            Anf. 18 Arbetsmarknadsminister ELISABETH SVANTESSON (M):
          </note>
          <note>
            Herr talman! Jag vill tacka alla för debatten.
          </note>
          <note>
            Det är nu lite mer än en vecka sedan regeringen lade budgeten
            på riksdagens bord. Det är en budget i en kristid, med ett Europa
            som har det minst sagt tufft. Vi vet att våra företag i stor utsträckning
            exporterar till Europa.
          </note>
          <note>
            Vad vi gör i den här budgeten är att vi skickar in energi i svensk
            ekonomi. Det är bara så jobben kan bli fler, och det är kärnan
            i den här diskussionen. Jobben kommer genom att företag anställer.
            Därför måste vi fortsätta ha en politik som gör det möjligt för
            företag att verka och finnas i Sverige och som gör att vi håller
            uppe efterfrågan i konsumtionen. Det kan vi göra nu när vi har
            ledig kapacitet, så att jobben kan växa till. Dessutom måste jobben
            komma fler till del. Det ser jag som en viktig uppgift i arbetsmarknadspolitiken.
          </note>
          <note>
            Vi ser också tydliga skiljelinjer. Vi ser Alliansen, som är tydlig
            med att fortsätta att föra en politik för stärkt konkurrenskraft
            och fler jobb och för att alla på vägen ska ha chans att komma
            till sin rätt, medan vi ser fyra oppositionspartier som spretar
            åt olika håll. De har dock en sak gemensam: De vill alla höja
            skatterna på företagande, och de vill alla göra det dyrare att
            anställa.
          </note>
          <note>
            Så växer inte jobben till, så kan inte Sverige bli konkurrenskraftigt
            och så kan inte alla jobb komma fler till del.
          </note>
          <note>
            Överläggningen var härmed avslutad.
          </note>
          <note>
            8 § Bordläggning
          </note>
          <note>
            Följande dokument anmäldes och bordlades:
          </note>
          <note>
            9 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 26 september
          </note>
          <note>
            Kenneth G Forslund
          </note>
          <note>
            Phia Andersson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 1 oktober.
          </note>
          <note>
            10 § Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 26 september
          </note>
          <note>
            Roza Güclü Hedin
          </note>
          <note>
            Lennart Axelsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 1 oktober.
          </note>
          <note>
            11 § Kammaren åtskildes kl. 10.01.
          </note>
          <note>
            Förhandlingarna leddes av talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
