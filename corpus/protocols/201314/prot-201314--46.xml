<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--46</head>
          <docDate when="2013-12-13">2013-12-13</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:46
          </note>
          <note>
            Fredagen den 13 december
          </note>
          <note>
            Kl. 09:00 - 14:40
          </note>
          <note>
            1 § Anmälan om återtagande av plats i riksdagen
          </note>
          <note>
            Förste vice talmannen meddelade att Rickard Nordin (C) skulle
            återta sin plats i riksdagen från och med den 21 december, varigenom
            uppdraget som ersättare för Anders Flanking (C) skulle upphöra
            för Karin Östring Bergman (C).
          </note>
          <note>
            2 § Ansökan om ledighet
          </note>
          <note>
            Förste vice talmannen meddelade att Ulrika Karlsson i Uppsala
            (M) ansökt om ledighet under tiden den 13 januari–14 mars 2014.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Gunnar Hedberg (M) skulle tjänstgöra
            som ersättare för Ulrika Karlsson i Uppsala.
          </note>
          <note>
            3 § Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:185
          </note>
          <note>
            Interpellation 2013/14:185 Lärarlegitimationerna
          </note>
          <note>
            Interpellationen kommer att besvaras torsdagen den 23 januari
            2014.
          </note>
          <note>
            Skälet till dröjsmålet är sedan tidigare inbokade engagemang
            och resor.
          </note>
          <note>
            Jan Björklund
          </note>
          <note>
            Interpellation 2013/14:189
          </note>
          <note>
            Interpellation 2013/14:189 Regeringens misslyckade exportstrategi
          </note>
          <note>
            Interpellationen kommer att besvaras tisdagen den 14 januari
            2014.
          </note>
          <note>
            Skälet till dröjsmålet är tjänsteresor.
          </note>
          <note>
            Fredrik Jörgensen
          </note>
          <note>
            4 § Anmälan om faktapromemoria
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            KOM(2013) 768, KOM(2013) 769
          </note>
          <note>
            5 § Anmälan om granskningsrapport
          </note>
          <note>
            Förste vice talmannen anmälde att följande granskningsrapport
            hade kommit in från Riksrevisionen:
          </note>
          <note>
            6 § Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            7 § Ärenden för förnyad bordläggning
          </note>
          <note>
            Följande dokument bordlades för andra gången:
          </note>
          <note>
            8 § Svar på interpellation 2013/14:147 om rätt till ledsagarservice
          </note>
          <note type="speaker">
            Anf. 1 Statsrådet MARIA LARSSON (KD):
          </note>
          <note>
            Fru talman! Shadiye Heydari har frågat mig vilka åtgärder jag
            avser att vidta för att i enlighet med LSS garantera ledsagningsservice
            för synskadade och dövblinda.
          </note>
          <note>
            I april i år svarade jag på en liknande interpellation från Jasenko
            Omanovic. Jag framförde då att jag anser att frågan om ledsagarservice
            för personer som har grava synskador eller syn- och hörselskador
            är angelägen. Det är viktigt att personer med dessa funktionsnedsättningar
            får insatser som är anpassade efter just deras behov.
          </note>
          <note>
            Ledsagning utgör totalt sett en liten andel av alla insatser
            inom socialtjänstens områden, men för personer med synskador och
            för dövblinda är insatsen särskilt betydelsefull.
          </note>
          <note>
            Synskadades Riksförbund har både till mig personligen och, vid
            ett senare tillfälle, till tjänstemän på Socialdepartementet framfört
            sin syn på de svårigheter som de upplever när det gäller insatsen
            ledsagarservice. Förbundet har även skriftligen begärt vissa åtgärder.
            Jag tar deras synpunkter på stort allvar.
          </note>
          <note>
            För att få ytterligare kunskap om hur det faktiskt ser ut i landets
            kommuner, bland annat när det gäller kommunernas riktlinjer och
            avgränsningar, avser regeringen att ge Socialstyrelsen i uppdrag
            att kartlägga ett antal insatser enligt LSS, däribland ledsagarservice.
          </note>
          <note>
            Avsikten med kartläggningen är att få uppdaterad kunskap om läget
            och om det behöver vidtas särskilda åtgärder för att stärka likvärdighet
            och rättssäkerhet i kommunernas beslut för de insatser som kartläggningen
            kommer att omfatta.
          </note>
          <note type="speaker">
            Anf. 2 SHADIYE HEYDARI (S):
          </note>
          <note>
            Fru talman! Först vill jag tacka ministern för det korta svaret.
          </note>
          <note>
            I en broschyr som jag fick från Synskadades Riksförbund säger
            de: Gör det omöjliga möjligt – ge oss rätt till ledsagning! Det
            är så sant.
          </note>
          <note>
            Det finns olika uppgifter om hur många människor i Sverige som
            har någon form av synskada. Jag har fått siffran 175 000 personer
            i Sverige som har någon form av synskada, varav 14 000 personer
            är gravt synskadade eller blinda.
          </note>
          <note>
            Jag och ministern hör och ser ganska bra. Det innebär att vi
            inte tillhör personkretsen som är i behov av hjälp med matinköp,
            städning, att hantera tvätt eller att göra bank- och postärenden.
            Men vi har en grupp i vårt välfärdsland Sverige som är i behov
            av dessa insatser, och det är politikens ansvar att skapa förutsättningar,
            underlätta och förbättra, inte tvärtom, för alla medborgare.
          </note>
          <note>
            LSS, lag om stöd och service till vissa funktionshindrade, är
            en rättighetslagstiftning med tio angivna insatser. Synskadade
            tillhör personkrets 3 enligt LSS, och syftet med lagen är att
            främja levnadsvillkor och full delaktighet i samhället för personer
            med olika funktionsnedsättningar. Det innebär att lagen ska ge
            dem möjlighet att leva som andra. De ska exempelvis få hjälp med
            att ta sig fram i samhället, med inköp och med att sköta hushållet,
            delta i fritidsaktiviteter, arbeta etcetera.
          </note>
          <note>
            Ministern hänvisar i sitt svar till en tidigare interpellationsdebatt
            med min kollega Jasenko Omanovic. Ministern tycker och anser att
            frågan om ledsagarservice till personer som har grava synskador
            eller syn- och hörselskador är angelägen. Det är viktigt att personer
            med dessa funktionsnedsättningar får insatser som är anpassade
            efter just deras behov.
          </note>
          <note>
            Fru talman! Under våren hade vi ett möte med företrädare för
            Synskadades Riksförbund i Västra Götaland och Halland. Enligt
            företrädarna upplever de synskadade i dag att de inte får det
            stöd som de enligt LSS har rätt till, och att ansökningar om ledsagning
            enligt denna lag sedan fem eller sex år tillbaka konsekvent avslås.
            Vid omprövning av tidigare beslut anses gravt synskadade och dövblinda
            inte längre tillhöra personkrets 3. Det här är oroväckande.
          </note>
          <note>
            I dag behöver 65 procent av de funktionshindrade i personkrets
            3 hjälp med matinköp. Till mesta delen är det synskadade och dövblinda.
            Detta är grupper som enligt lag är berättigade till ledsagningsservice
            men som i allt fler kommuner får avslag med motiveringen att behovet
            inte är tillräckligt för att omfattas av lagen.
          </note>
          <note>
            Jag vill fråga ministern hur hon ser på detta. Vilka åtgärder
            avser ministern att vidta för att säkerställa att synskadade,
            gravt synskadade och dövblinda tas på allvar?
          </note>
          <note type="speaker">
            Anf. 3 LENNART AXELSSON (S):
          </note>
          <note>
            Fru talman! Tack, statsrådet!
          </note>
          <note>
            Jag gillar, precis som många andra svenskar, att gå i skogen.
            För mig är det inget problem – jag bor i skogskanten, och det
            är bara att ta på sig stövlarna och knalla ut.
          </note>
          <note>
            För den som är synskadad är det ett betydligt större problem.
            Ofta kanske man inte själv klarar att gå ut, utan man behöver
            ha någon som följer med. Har man inte någon granne eller någon
            man känner som kan göra det är man hänvisad till stöd man kan
            få via samhället.
          </note>
          <note>
            När man får det framställt för sig att en skogspromenad kostar
            350 kronor för en synskadad, då blir det väldigt tydligt att det
            är någonting som inte stämmer om det är på det viset.
          </note>
          <note>
            På ett möte som socialutskottet hade i tisdags med företrädare
            för Synskadades Riksförbund och Akademikerförbundet SSR beskrev
            de tillsammans hur de ser på rättsläget i dag. De hade några citat
            från LSS-handläggare:
          </note>
          <note>
            Lagens intention är bra – verkligheten är dessvärre en annan.
          </note>
          <note>
            Även kommunerna har ju skärpt tillämpningen av lagen, avseende
            alla insatser, på senare år. Detta är ju främst ett resultat av
            förvaltningsdomstolarnas praxis gällande LSS, där man inom flera
            insatser gjort snävare tolkningar av lagens intentioner.
          </note>
          <note>
            En som har jobbat nästan ända sedan LSS kom till skriver så här:
            Efter att ha jobbat sedan 1995 med LSS (med några avbrott) kan
            jag se att man kommer allt längre bort från intentionerna och
            helhetssynen i lagen.
          </note>
          <note>
            Vad gäller rättsläget säger man att när LSS var ny fick gravt
            synskadade ledsagarservice regelmässigt. Men en dom i Regeringsrätten
            1999, där en synskadad man i 80-årsåldern inte längre ansågs ha
            rätt till insatser enligt LSS, har i praktiken bildat ett prejudikat.
            I dag är det praxis för att ingå i LSS-kretsen att man ska ha
            problem med att sköta sin hygien, att klä av sig och på sig etcetera.
            Det är klart att man hamnar väldigt fel om man använder det sättet
            att bedöma behovet även när det gäller synskadade.
          </note>
          <note>
            Man säger också att både domstolar och kommuner i dag tenderar
            att sammanblanda rätten till personlig assistans och tillhörighet
            till personkretsarna. Sedan 2010 nekas även dövblinda personer
            insatser enligt LSS. Det känns konstigt att en person som är både
            döv och blind inte skulle ha möjlighet att tillhöra personkretsarna.
          </note>
          <note>
            Man gav några exempel på mötet. År 1994 fick en person som varit
            blind sedan elvaårsåldern 75 timmars ledsagning beviljat enligt
            LSS och ansågs tillhöra personkrets 3 i lagen. Men i maj 2013
            meddelade handläggaren att personen inte längre tillhör personkrets
            3.
          </note>
          <note>
            En man som är gravt synskadad sedan 70-talet nekas nu ledsagning
            enligt LSS med hänvisning till att han sett dåligt tillräckligt
            länge för att ha hunnit träna på att leva med sin synnedsättning.
          </note>
          <note>
            Alla de här berättelserna gör att man som politiker känner att
            det här är något som vi måste ta tag i.
          </note>
          <note type="speaker">
            Anf. 4 Statsrådet MARIA LARSSON (KD):
          </note>
          <note>
            Fru talman! Låt mig först säga att LSS naturligtvis har betytt
            ofantligt mycket för många människor. Tillkomsten av den 1994
            var ett resultat av vad en tidigare borgerlig regering gjort,
            och den har varit avgörande för många människors möjlighet att
            leva ett självständigt liv.
          </note>
          <note>
            Inom ramen för LSS finns en rad olika områden. De utvärderingar
            av lagstiftningen som gjorts under de år som har gått har visat
            att det är ganska stor ojämlikhet i bedömningarna. Vi har försökt
            stödja en ökad likvärdighet och en ökad rättssäkerhet genom att
            ge mer understöd så att det ska kunna göras enhetliga bedömningar.
            Men får man ett beslut som man tycker är orimligt eller oegentligt
            ska man naturligtvis få det domstolsprövat. Det är väldigt grundläggande,
            därför att det finns enskilda handläggare som inte agerar enligt
            lagens syften. Då är det rimligt och riktigt att domstol överprövar
            ärendet.
          </note>
          <note>
            Det är min absoluta rekommendation att låta ärendet prövas i
            domstol om man tycker att någonting uttrycks på ett sätt som inte
            är i enlighet med lagen. Det är domstolarnas uppgift när lagen
            väl ligger på plats att uttolka den. Sedan har vi som politiker
            att förhålla oss till domstolarnas tolkning för att se om lagen
            behöver förändras utifrån hur praxis har utvecklats och domstolsutfallen
            har blivit.
          </note>
          <note>
            Låt mig säga att Högsta domstolen har prövat några ärenden när
            det gäller ledsagning, och när jag tittar på domstolsutslagen
            kan jag konstatera att de här domarna kan ha skapat viss osäkerhet
            om både när och till vad personer med grava synskador och dövblinda
            ska beviljas ledsagning enligt LSS. Det är också intressant att
            nu titta på hur kommunernas olika riktlinjer och eventuella avgränsningar
            förhåller sig till rättspraxis.
          </note>
          <note>
            Jag ser ett stort behov av att titta närmare på det här. Det
            är därför som vi är i slutfasen med att justera ett uppdrag till
            Socialstyrelsen om att göra ett kartläggningsarbete kring ledsagning
            och kring flera andra delar i LSS.
          </note>
          <note>
            Vi avser att göra det, därför att jag känner att det är bekymmersamt
            att människor i dag uppenbarligen inte riktigt får vad de förväntar
            sig att de ska få enligt LSS.
          </note>
          <note>
            Detta är vad regeringen avser att göra: att få en kartläggning
            av hur läget ser ut utifrån domarna i Högsta domstolen och den
            domstolspraxis som har utvecklats men också utifrån hur kommunernas
            riktlinjer och avgränsningar ser ut. Finns det anledning att efter
            kartläggningen se över lagstiftningen har vi ett kunskapsunderlag
            för att veta vad som skulle behövas. Vi måste börja där för att
            se hur bilden ser ut över hela Sverige. Enskilda exempel kan naturligtvis
            bero på att det finns en handläggare som inte har fullgjort plikten
            efter lagen och där det inte håller för en domstolsprövning. Vi
            ska skaffa oss en bild av hur läget är i Sverige, och utifrån
            den kartläggningen bestämmer vi oss sedan för hur vi ska gå vidare.
          </note>
          <note>
            Jag är djupt bekymrad över att ledsagningen inte fungerar på
            det sätt som många förväntar sig att den ska fungera, och jag
            vill titta närmare på den här frågan.
          </note>
          <note type="speaker">
            Anf. 5 SHADIYE HEYDARI (S):
          </note>
          <note>
            Fru talman! Tack för svaret, statsrådet! Jag är inte bara bekymrad.
            Det här är allvarligt. Det handlar om människor, om hur de ska
            ta sig fram i samhället och om hur de ska klara sig. Man säger
            att de kan överklaga till domstolarna om de inte får rätt beslut,
            men det blir extra arbete för dem. Vem ska hjälpa dem med det?
            Vem ska hantera detta? Det här begriper jag inte.
          </note>
          <note>
            Domstolarna finns för att de ska göra rätt bedömning, men jag
            tycker att innan man går vidare till domstol ska man få rätt till
            stöd och inget annat.
          </note>
          <note>
            Fru talman! Jag fick en annan rapport från SRF om kommunernas
            rutiner och regelverk för tolkning och tillämpning av ledsagning
            enligt SoL och LSS.
          </note>
          <note>
            Innan jag går vidare vill jag instämma i det som min kollega
            Lennart sade i sitt anförande.
          </note>
          <note>
            Jag vill inte på något sätt svartmåla någon eller några kommuner,
            men det brister någonstans i systemet. Det handlar om människor
            och människors liv och frihet. Vi ska inte försvåra livet för
            de synskadade och dövblinda.
          </note>
          <note>
            Det skiljer sig mycket mellan kommunerna när det gäller prövningen.
            Mer än 60 procent av kommunerna i Sverige beviljar ledsagning
            enligt socialtjänstlagen, SoL. Det innebär att personer med synskada
            får betala en avgift. Det är inte okej, tycker jag. Om jag har
            en synskada eller är dövblind spelar det väl ingen roll om jag
            bor i Stockholm eller Göteborg. Jag har ju ändå samma behov. Var
            jag bor påverkar inte min situation. Dessutom är det skillnader
            mellan kommunerna i avgifterna för ledsagning. År 2013 var den
            lägsta avgiften 623 kronor i månaden, och den högsta var 1 780
            kronor i månaden.
          </note>
          <note>
            I ett underlag som jag har fått från Synskadades Riksförbund
            står vilka kommuner som tar ut en avgift och vilka kommuner som
            har avgiftsfria SoL-insatser. Mölndal är en av de kommuner som
            inte tar ut några avgifter. Orust och Haninge är kommuner som
            tar betalt. Det står här i underlaget att det i Haninge kommun
            inte finns några restriktioner för vad ledsagningen får användas
            till. Det är en bra fråga som man kan ställa till sig själv: Hur
            ska man göra när det gäller det?
          </note>
          <note>
            För oss socialdemokrater är det tydligt att synskadade och dövblinda
            har rätt till en ledsagarservice som ger möjlighet att leva ett
            liv som alla andra.
          </note>
          <note>
            Jag vill fråga ministern, mot bakgrund av det som jag nu har
            sagt: Är det okej att vissa kommuner tar ut en avgift för ledsagarservice,
            och vilka andra åtgärder avser ministern att vidta för att garantera
            hjälp och stöd som leder till säkerhet och till självständighet?
          </note>
          <note type="speaker">
            Anf. 6 LENNART AXELSSON (S):
          </note>
          <note>
            Fru talman! Jag tycker att det är bra att ministern ger Socialstyrelsen
            i uppdrag att se över det här. Det finns uppenbarligen starka
            skäl som talar för att vi behöver göra någonting åt det här.
          </note>
          <note>
            Jag tänkte avsluta med en liten sak som fanns med i presentationsmaterialet
            från Synskadades Riksförbund och SSR.
          </note>
          <note>
            De skrev så här:
          </note>
          <note>
            Det tycker jag att vi försöker göra något åt.
          </note>
          <note type="speaker">
            Anf. 7 Statsrådet MARIA LARSSON (KD):
          </note>
          <note>
            Fru talman! Det är inte ofta vi får limerickar i talarstolen.
            Tack för den!
          </note>
          <note>
            Låt oss klara ut några saker. Ledsagarservice kan ges både inom
            ramen för LSS och inom ramen för socialtjänstlagen. Inom LSS är
            den alltid avgiftsfri, och ledsagning inom LSS avser vi nu att
            se över. Den andra delen, som handlar om att kommuner ger ledsagning,
            vilket är mer vanligt förekommande än ledsagning inom ramen för
            LSS, innebär att kommunerna också är fria att sätta avgifter.
            Det har vi gjort en tidigare kartläggning om som visar att en
            del kommuner tillhandahåller denna service avgiftsfritt medan
            andra sätter en avgift.
          </note>
          <note>
            Det är upp till både mig och interpellanten att i kommunpolitiken
            se till att vi får rimlig avgiftssättning. Men staten går inte
            in och reglerar den kommunala delen. Där är det kommunpolitiker
            som har avgörandet, och de måste agera där. Den debatten lämpar
            sig inte riktigt för riksdagens talarstol. Det är viktigt att
            vi håller isär vad som är statens uppgift och vad som är kommunernas
            uppgift.
          </note>
          <note>
            För att bidra till ökad klarhet även när det gäller kommunernas
            insatser har vi gett Socialstyrelsen i uppdrag att ta fram öppna
            jämförelser för området, så att vi kan se vad varje kommun presterar
            och hur situationen ser ut.
          </note>
          <note>
            Från och med nästa år kommer ledsagarservice också att finnas
            med bland de LSS-insatser som jämförs. Det blir bra eftersom det
            hjälper oss att både få en klar bild av läget och se hur trenderna
            ser ut på kort sikt och på lång sikt. Öppna jämförelser är ett
            bra instrument för att kunna benchmarka och för att se jämförande
            resultat och följa trender på kort och lång sikt.
          </note>
          <note>
            Jag vill också nämna att vi har ganska många åtgärder på gång
            inom Regeringskansliet, som ni förstår. Inom Regeringskansliet
            pågår också en allmän översyn av både handikappersättningen och
            vårdbidraget. Där ingår även att kartlägga olika slags merkostnader.
            Syftet med översynen är att modernisera och göra regelverket mer
            rättssäkert och mer förutsägbart för den enskilde. Vi har alltså
            vidtagit en rad åtgärder för att öka kunskapen. Det är nämligen
            kunskapen om hur det ser ut i dag som är grunden för att kunna
            göra eventuella förändringar.
          </note>
          <note type="speaker">
            Anf. 8 SHADIYE HEYDARI (S):
          </note>
          <note>
            Fru talman! Tack, statsrådet, för svaret!
          </note>
          <note>
            Vi har många hinder; det är inte bara ett hinder. Det är kommunens
            och inte regeringens ansvar. Vem som ska ha huvudansvaret är en
            bra fråga som vi kan ställa oss själva. Om det inte är ministerns
            ansvar, vem har i så fall huvudansvaret för helheten?
          </note>
          <note>
            Det är jättebra att ni kommer att ge Socialstyrelsen i uppdrag
            att kartlägga detta. Jag kommer att komma tillbaka till det.
          </note>
          <note>
            Nu fick jag höra att det finns ett annat hinder för de synskadade.
            Det skriver även Synskadades Riksförbund. Vi lever nu i ett it-samhälle,
            och det leder till ett annat problem som de möter dagligen. Så
            här skriver de: Där det tidigare har varit självklart med personlig
            service har servicen dragits in och ersatts med för många otillgängliga
            automater och andra it-baserade lösningar eller tjänster. Konsekvensen
            av denna utveckling har blivit att personer med synnedsättning
            och dövblindhet har utestängts och därmed fått ökade behov av
            ledsagning på grund av it-utvecklingen.
          </note>
          <note>
            Vi har dragit in den personliga servicen. Man kan inte gå till
            posten eller något servicekontor och få personlig kontakt som
            man en gång i tiden kunde. Vi har också utvecklat it-enheterna,
            vilket försvårar för de synskadade. Det innebär att vi måste jobba
            med de här frågorna för att underlätta för dem. Vi lever i ett
            gör-det-själv-samhälle.
          </note>
          <note>
            När tänker regeringen inrätta kartläggningen? När kommer resultatet?
            Vi kan inte vänta ett år till. Detta handlar om liv och om att
            vi ska underlätta för medborgarna. Kommer ministern att se över
            lagen? Och är frågan om en nationell riktlinje något som du kan
            tänka dig att jobba med?
          </note>
          <note type="speaker">
            Anf. 9 Statsrådet MARIA LARSSON (KD):
          </note>
          <note>
            Fru talman! När jag tittar på vad Socialdemokraterna skriver
            om LSS tolkar jag det ändå som att ni inte på något sätt avser
            att förändra förhållandena, att ledsagning kan ges inom ramen
            för LSS men också inom ramen för kommunerna. Man kan lätt få intryck
            av att det skulle vara en annan ordning när man hör interpellanten,
            men jag har aldrig sett att ert parti har föreslagit det och inte
            heller att ni har lagt över ytterligare medel från staten till
            kommunerna för att fullgöra fler tjänster.
          </note>
          <note>
            Vi får nog vara lite bestämda med att de förhållanden som råder
            måste få fortsätta råda, men vi måste se till att öka rättssäkerheten
            och ge möjligheter enligt det lagen föreskriver. Om vi har fått
            till stånd en ändrad praxis där det i dag har blivit mycket svårare
            att få ledsagning är det precis det som jag i så fall får kunskap
            om via den kartläggning som nu ska göras. Den får sedan vara grund
            för att eventuellt titta på om det behövs förändringar i lagstiftningen.
          </note>
          <note>
            Interpellanten frågar när. Det är väldigt nära förestående. Vi
            håller på med slutberedningen av uppdraget om kartläggningen.
            Jag är angelägen om att den ska komma till stånd, och jag är angelägen
            om att få den kunskap som behövs för att eventuellt kunna gå vidare.
          </note>
          <note>
            Jag har fått många signaler, inte minst från Synskadades Riksförbund,
            och tar dem på stort allvar. Vi vill att människor med den typen
            av funktionsnedsättningar ska kunna vara aktiva samhällsmedborgare
            och ha ett fungerande liv. Det är utgångspunkten för LSS. Jag
            är angelägen om att upprätthålla legitimiteten för LSS och fortsatt
            värna den reformen. Det är en stor angelägenhet för mig.
          </note>
          <note>
            Tack för debatten!
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2013/14:178 om FN:s granskning av
            svensk funktionshinderspolitik
          </note>
          <note type="speaker">
            Anf. 10 Statsrådet MARIA LARSSON (KD):
          </note>
          <note>
            Fru talman! Lennart Axelsson har frågat mig om inriktning och
            svar till Kommittén för rättigheter för personer med funktionsnedsättning
            avseende frågor om situationen på arbetsmarknaden, utbildningsområdet,
            tillgänglighet och undanröjande av hinder, fristående övervakningsmekanism
            eller MR-institution samt individuellt stöd i form av personlig
            assistans.
          </note>
          <note>
            I regeringens strategi för genomförande av funktionshinderspolitiken
            angavs att en uppföljning skulle göras av funktionshinderspolitiken
            bland annat utifrån de mål som slogs fast i den nationella handlingsplanen
            för handikappolitiken (1999/2000:79) samt utifrån FN:s konvention
            om rättigheter för personer med funktionsnedsättning. Denna uppföljning
            genomförs numera regelmässigt av Handisam, som årligen rapporterar
            sina iakttagelser. Regeringens politik har således inneburit att
            vi nu kan avläsa vilka resultat som uppnås och få en bild av såväl
            de utmaningar som finns som de framsteg som görs inom funktionshindersområdet.
          </note>
          <note>
            Sverige har av sekretariatet hos FN:s högkommissarie för mänskliga
            rättigheter fått information om att den rapport som Sverige lämnade
            år 2011 om åtgärder som vidtagits för att verkställa skyldigheter
            enligt konventionen med mera ska granskas av Kommittén för rättigheter
            för personer med funktionsnedsättning den 31 mars–1 april 2014.
            Som förberedelse för granskningen har kommittén bifogat en frågelista,
            list of issues, vars syfte är att erhålla ytterligare information
            för att kunna bedöma implementeringen av konventionen. Det gäller
            sammanlagt 46 frågor som omfattar en väsentlig del av regeringens
            ansvarsområden.
          </note>
          <note>
            Jag kan konstatera att de frågor som ställs av kommittén är omfattande
            och att det inte skulle vara praktiskt genomförbart att inom ramen
            för detta interpellationssvar återge svaren i deras helhet. Låt
            mig dock få ge några exempel på insatser som finns med i svaren
            och få återkomma med utförligare information senare i debatten.
          </note>
          <note>
            Angående situationen på arbetsmarknaden vill jag understryka
            att personer som har en funktionsnedsättning som innebär en nedsatt
            arbetsförmåga i lägre grad har arbete som huvudsaklig sysselsättning
            jämfört med befolkningen i stort. När det gäller personer med
            en funktionsnedsättning som inte medför nedsatt arbetsförmåga
            är situationen på arbetsmarknaden densamma som för övriga befolkningen.
          </note>
          <note>
            Under de senaste mandatperioderna har regeringen genomfört flera
            reformer i syfte att öka möjligheterna för dessa personer att
            få eller behålla en anställning. Bland annat har ytterligare resurser
            tillförts för anställningar med lönebidrag, och ytterligare förvaltningsmedel
            har tillförts Arbetsförmedlingen för att säkra kvaliteten i stödet.
          </note>
          <note>
            Dessutom har regeringen tidigare höjt beloppsgränserna för personligt
            biträde och arbetshjälpmedel. Regeringen har även möjliggjort
            en mer flexibel användning av de särskilda insatserna för målgruppen.
            Jag vill i detta sammanhang också nämna det uppdrag som lämnats
            till Arbetsförmedlingen om att utarbeta ett praktikantprogram
            i statliga myndigheter.
          </note>
          <note>
            När det gäller utbildningsområdet har myndigheter som Skolverket,
            Skolinspektionen och Specialpedagogiska skolmyndigheten fått i
            uppdrag att arbeta i enlighet med regeringens strategi på utbildningsområdet
            och dess nio delmål. Målen tar fasta på utformning och anpassning
            av undervisningen, tillgänglighet och val av skola samt ökade
            kunskaper i skolan om funktionsnedsättning och hur elevernas behov
            bäst bör mötas. Utöver detta har regeringen tagit initiativ till
            flera reformer för att höja kvaliteten i skolan och förbättra
            möjligheterna för alla barn att få det stöd de behöver.
          </note>
          <note>
            Beträffande frågan om bristande tillgänglighet som diskrimineringsgrund
            avser regeringen att återkomma till riksdagen med ett lagförslag
            om bristande tillgänglighet för personer med funktionsnedsättning
            som en form av diskriminering.
          </note>
          <note>
            Den nya plan- och bygglagen, PBL (2010:900), som trädde i kraft
            2011, innehåller utförliga regler om tillgänglighet i den bebyggda
            miljön. Enligt denna lag ska en byggnad vara tillgänglig och användbar
            för personer med nedsatt rörelse- eller orienteringsförmåga. Enligt
            lagen ska också enkelt avhjälpta hinder undanröjas för att förbättra
            tillgängligheten i lokaler dit allmänheten har tillträde och på
            allmänna platser.
          </note>
          <note>
            Beträffande frågan om inrättande av en fristående övervakningsmekanism/MR-institution
            i Sverige har Delegationen för mänskliga rättigheter föreslagit
            att en nationell institution för mänskliga rättigheter ska inrättas.
            Förslaget bereds i Regeringskansliet.
          </note>
          <note>
            För att värna assistansreformen och slå vakt om verksamhetens
            mål och allmänna inriktning som detta uttrycks i lagen (1993:387)
            om stöd och service till vissa funktionshindrade, har regeringen
            tagit initiativ till ett antal uppdrags- och utredningsinsatser.
            Bland annat har Inspektionen för socialförsäkringen, ISF, fått
            i uppdrag att ta fram underlag för och bedöma orsakerna till utfallet
            av Försäkringskassans beslut om assistansersättning enligt 51
            kap. socialförsäkringsbalken, och regeringen har gett en särskild
            utredare i uppdrag att se över den nuvarande modellen för assistansersättning
            (dir. 2013:34). Uppdraget till ISF har delredovisats i december
            2012 och ska slutredovisas i oktober 2014. Den särskilda utredaren
            ska redovisa sitt uppdrag i februari 2014.
          </note>
          <note type="speaker">
            Anf. 11 LENNART AXELSSON (S):
          </note>
          <note>
            Fru talman! Tack, statsrådet, för svaret! Det fanns två huvudsakliga
            skäl till att jag ställde den här interpellationen. Det ena var
            att belysa hur människor med funktionsnedsättning har det i Sverige
            2013 och kanske framför allt hur regeringen ser på deras situation.
            Det andra var att uppmärksamma FN-konventionen på det här området.
            Det är något som vi sällan talar om, men vi har faktiskt åtagit
            oss vissa saker när det gäller mänskliga rättigheter, och i det
            här sammanhanget speciellt när det gäller människor med funktionsnedsättning.
            Grundtanken i konventionen är att människor med funktionsnedsättning
            ska känna delaktighet och behandlas jämlikt inom samhällets alla
            områden.
          </note>
          <note>
            I min interpellation skriver jag att FN:s granskning måste ses
            mot bakgrund av hur levnadsförhållandena är för personer med funktionsnedsättning
            i Sverige år 2013. I myndigheten Handisams lägesrapport för året
            ges två dystra bilder av läget i Sverige. Först noterar man att
            inom alla de prioriterade politikområdena har grupper av personer
            med funktionsnedsättning sämre förutsättningar och lägre grad
            av delaktighet jämfört med övrig befolkning. Sedan dras slutsatsen
            om hur politiken inte förefaller vara tillräckligt offensiv. Uppföljningen
            visar att utvecklingen mot de beslutade inriktningsmålen och delmålen
            går för långsamt, skriver man. Mot den bakgrunden är det särskilt
            angeläget att uppmärksamma såväl FN:s frågor till Sverige som
            regeringens kommande svar. Det mest centrala är vilken analys
            regeringen gör av läget och vilka konkreta initiativ man planerar
            att ta för att skynda på utvecklingen i en positivare riktning.
          </note>
          <note>
            Man frågar också hur det ser ut på arbetsmarknaden för män respektive
            kvinnor med funktionsnedsättning. Jag kan inte hitta någonting
            om det i svaret, och det vore därför bra om Maria Larsson kunde
            kommentera den frågan.
          </note>
          <note>
            Jag tänkte ta upp några synpunkter som jag har på svaret. Det
            är naturligtvis bra att Handisam har i uppgift att se över utvecklingen
            och avlägga rapport varje år. Men det räcker inte att få vetskap,
            utan det förutsätter att man också gör någonting åt de problem
            som dyker upp. Där finns mycket övrigt att önska. Jag kan förstå
            att det i en interpellationsdebatt inte är möjligt att återge
            alla de svar som man tänker lämna till FN, men det är i alla fall
            en början. Vi får förmodligen anledning att återkomma när hela
            svaret har lämnats till FN.
          </note>
          <note>
            I svaret sägs att under de senaste mandatperioderna har regeringen
            genomfört flera reformer i syfte att öka möjligheterna för dessa
            personer att få eller behålla en anställning. Därför kan jag inte
            låta bli att nämna att arbetsmarknadsutskottet nyligen har gett
            ett tillkännagivande till regeringen att regeringen ska titta
            på de förslag som den så kallade Funkautredningen lade fram och
            som regeringen stoppade i byrålådan, tillsammans med många andra
            utredningar som inte kommit längre än så. Det är bra att regeringen
            nu har fått det uppdraget från riksdagen.
          </note>
          <note>
            De övriga synpunkterna tar jag upp i mitt nästa inlägg.
          </note>
          <note type="speaker">
            Anf. 12 Statsrådet MARIA LARSSON (KD):
          </note>
          <note>
            Fru talman! Låt mig säga att det inte är lätt att i ett kort
            svar och i en sådan här tidsbegränsad debatt hinna besvara alla
            de frågor som interpellanten ställer. Men vi får säkert fler tillfällen
            att diskutera frågorna. Jag har dock gjort ett försök att besvara
            dem så utförligt som möjligt under de former som står till förfogande.
          </note>
          <note>
            Jag vill säga att det är en fantastisk konvention till både form
            och innehåll. Det är en ovanligt rik konvention, konkret till
            sin karaktär, och jag tror att den har blivit så bra för att funktionshindersrörelsen
            varit tydligt involverad i framtagandet av den. Jag hade förmånen
            att som ganska nybliven minister med samlat ansvar för frågorna
            få underteckna konventionen för Sveriges räkning. Den är mycket
            betydelsefull. Den kommer att ha stor betydelse för tillgänglighetsarbetet
            och funktionshindersarbetet i stort, både i Sverige och i alla
            andra länder som undertecknat den. Det var många som redan vid
            första undertecknandetillfället skrev under, vilket är glädjande.
          </note>
          <note>
            Undertecknandet innebär att funktionshindersfrågorna diskuteras
            mycket i internationella sammanhang och också i de bilaterala
            övningar jag har med ministrar från olika håll i världen. Senast
            var jag i Brasilien och diskuterade möjligheterna för funktionshindrade
            att delta i olika VM- och OS-sammanhang som är aktuella i det
            landet.
          </note>
          <note>
            Från regeringens sida har vi velat ha en uppföljningsmekanism
            så att vi ser om det händer saker, om tillgängligheten och funktionshinderspolitiken
            utvecklas åt rätt håll. Det har varit problematiskt. Den tidigare
            strategin som fanns var en tioårig strategi utan uppföljningsbara
            mål. Den bara löpte på, och när tiden var slut kunde vi konstatera
            att det inte hade hänt så mycket som vi önskat. Därför har vi
            nu sjösatt en femårig strategi med årliga uppföljningar. Det är
            dem som Handisam ger oss, och därför ser vi både det som varit
            framgångsrikt och det som fortsatt brister.
          </note>
          <note>
            Min sammanlagda bedömning är att det går alldeles för långsamt
            i förhållande till de mål vi har satt upp för slutet av strategin
            och att takten behöver ökas. Men jag är också övertygad om att
            det händer betydligt mer nu, när vi har uppföljbara delmål på
            vägen och slutmål, än vad det gjorde tidigare med en tioårig strategi
            utan någon större uppföljning.
          </note>
          <note>
            Det händer positiva saker som refereras i Handisams lägesrapport.
            I interpellationen målas det upp en dyster bild av att inget händer.
            Men det är inte riktigt sant, Lennart Axelsson. Vi får tillstå
            att det händer en hel del positiva saker. Till exempel är det
            enligt den senaste uppföljningen från 2012 nu många fler som har
            tillgång till arbetshjälpmedel och därmed kan finnas på en arbetsplats
            än vad som varit fallet innan. It har underlättat vardagen för
            många. Många fler med dyslexi skriver högskoleprovet, och fler
            studenter med funktionsnedsättning har kontakt med samordnare
            på högskolorna. De strategiska myndigheternas rapporter utvecklas
            för varje år; allt fler börjar komma upp på banan, och de har
            utvecklats i samråd med funktionshindersorganisationerna. Så visst
            händer det positiva saker.
          </note>
          <note>
            Jag får återkomma i nästa anförande med ytterligare information.
          </note>
          <note type="speaker">
            Anf. 13 LENNART AXELSSON (S):
          </note>
          <note>
            Fru talman! Det är ett problem om man inte riktigt ser hur det
            ser ut. Då tycker man väl inte att det finns behov av att göra
            något heller.
          </note>
          <note>
            Jag har varit på ett antal möten den senaste tiden. Bland annat
            hade Intressegruppen för assistansberättigade en debatt den 23
            november, där rubriken var: Från medborgare till vårdobjekt –
            vart är vi på väg?
          </note>
          <note>
            På den internationella funktionshindersdagen den 3 december hade
            Diskrimineringsombudsmannen ett seminarium tillsammans med DHR,
            handikappförbunden och Lika Unika. Man diskuterade om lagen funkar
            som verktyg för våra rättigheter. Den bild som deltagarna gav
            var ganska nedslående, måste jag säga. Några uttalanden som gjordes
            var: På 13 år har det gått bakåt på arbetsmarknaden. Allt fler
            förlorar sin assistans. Beviljandegraden är historiskt låg. Vi
            tas inte på allvar. Det går åt fel håll. Det är i förhållande
            till andra i Sverige de här frågorna måste diskuteras, inte i
            förhållande till hur situationen ser ut i andra länder.
          </note>
          <note>
            Nog finns det mycket att göra för att det ska bli så bra som
            jag i grunden tror att både Maria Larsson och jag vill. Men man
            måste se problemen för att kunna komma på vad man behöver göra.
          </note>
          <note>
            Jag vill kommentera svaret lite mer. I delen om utbildning sade
            statsrådet: Utöver detta har regeringen tagit initiativ till flera
            reformer för att höja kvaliteten i skolan och förbättra möjligheterna
            för alla barn att få det stöd de behöver. Jag vet inte om svaret
            skrevs innan PISA-rapporten kom. Det är väl bara att konstatera
            att det verkligen inte har gått åt rätt håll på skolområdet. Och
            när det går åt fel håll totalt sett går det ännu mycket mer fel
            för den grupp vi pratar om i dag.
          </note>
          <note>
            Sedan sade statsrådet: På frågan om bristande tillgänglighet
            som diskrimineringsgrund avser regeringen att återkomma till riksdagen
            med ett lagförslag om bristande tillgänglighet för personer med
            funktionsnedsättning som en form av diskriminering. Någonting
            man kallar torsdagsaktionen har nu stått i snart 1 100 dagar varje
            torsdagsmorgon för att förmå regeringen att lägga fram förslag
            om de här frågorna. Maria Larsson vet naturligtvis detta; hon
            går förbi dem varje torsdagsmorgon. Jag hoppas verkligen att det
            kommer en proposition väldigt snart på det här området, men jag
            tror inte på det förrän jag ser det. Det är dags att ge dem som
            har stått där i snö, regn och blåst lite ledigt, och det får de
            först när propositionen kommer till stånd.
          </note>
          <note>
            Jag får återkomma om vår politik i nästa inlägg.
          </note>
          <note type="speaker">
            Anf. 14 Statsrådet MARIA LARSSON (KD):
          </note>
          <note>
            Fru talman! Ja, tiden är begränsad hela vägen för både interpellant
            och ansvarig minister!
          </note>
          <note>
            Jag tror att vi har en gemensam syn att det finns både glädjeämnen
            och sorgeämnen inom funktionshinderspolitiken, Lennart Axelsson.
            Det finns saker som vi kan tillåta oss att glädjas över och som
            går framåt på ett tydligt sätt. Men vi har en rad problem kvar.
            Rollfördelningen är sådan att oppositionen ofta fokuserar på det
            som brister. Jag ser också stora brister; låt mig säga det. Det
            finns många områden där jag är djupt bekymrad och tycker att vi
            kommer framåt alldeles för långsamt.
          </note>
          <note>
            Men faktum är att vi nu har kunskap på bordet. Vi har siffror
            som gör att det är mycket lättare att se bristerna, peka på dem
            och diskutera utifrån dem. Det är jag glad för. Jag tycker inte
            att det finns anledning att gömma undan någonting. Min målsättning
            har varit att ta fram den kunskap som ger oss möjligheter till
            ett förbättringsarbete. Jag är djupt bekymrad över att personer
            med funktionsnedsättning finns på arbetsmarknaden i lägre utsträckning.
            Därför jobbar vi med att förändra attityder hos arbetsgivarna
            och med praktikantprogram inom ramen för myndigheternas arbete.
            Vi försöker på alla sätt höja nivån. Den situation vi har i dag
            är inte rimlig.
          </note>
          <note>
            Jag är djupt bekymrad över skolområdet. Där någonstans börjar
            det. Att ge elever med olika typer av funktionsnedsättning möjlighet
            till bra och fullvärdig skolgång är naturligtvis nödvändigt för
            att de sedan ska kunna finnas på arbetsmarknaden. Men samtidigt,
            Lennart Axelsson, gläds jag över att det är allt fler studenter
            som går en högre utbildning och har en funktionsnedsättning. De
            ökar i stort antal. Det betyder att vi kommer att ha många fler
            akademiker med funktionsnedsättning framöver. Då ska vi naturligtvis
            se till att arbetsmarknaden tacksamt tar emot även dem.
          </note>
          <note>
            Jag blundar inte för verkligheten. Jag ser bristerna. Men jag
            ser också att vi gör framsteg på många områden. Framför allt kan
            vi se var det brister på ett annat sätt än tidigare.
          </note>
          <note>
            Jag ska kommentera två saker mer specifikt. Jag fick tidigare
            en fråga om skillnaden mellan kvinnor och män på arbetsmarknaden.
            Ja, det finns en tydlig skillnad. 51 procent av männen med funktionsnedsättning
            finns på arbetsmarknaden, men bara 39 procent av kvinnorna. Det
            finns alltså en markant könsskillnad, som i sig är väldigt oroväckande.
          </note>
          <note>
            Låt mig åter bedyra det som jag skrivit i budgetpropositionen
            för 2014 och som jag sade i mitt svar: Ja, det kommer ett lagförslag
            om bristande tillgänglighet som diskrimineringsgrund. Jag har
            träffat torsdagsaktionen nästan varje torsdag, och de borde nästan
            ha guldmedalj för sin uthållighet. De står där i regn och blåst,
            i ur och skur och visar verkligen angelägenhetsgraden i att få
            ett lagförslag på plats. Och tro mig, det kommer!
          </note>
          <note type="speaker">
            Anf. 15 LENNART AXELSSON (S):
          </note>
          <note>
            Fru talman! Det finns ett gammalt uttryck: Gärna en guldmedalj,
            men först en rejäl pension! Jag tror att det är samma sak i det
            här fallet. Jag tror inte att de i första hand vill ha en guldmedalj.
            De vill ha en proposition.
          </note>
          <note>
            Vår socialdemokratiska funktionshinderspolitik kan sammanfattas
            i fem punkter. Funktionshindersfrågorna är främst rättighetsfrågor,
            inte vård- och omsorgsfrågor. Det är viktigt att tänka på. För
            det första måste man ändra lagstiftningen, så att bristande tillgänglighet
            blir en diskrimineringsgrund i diskrimineringslagen. För det andra
            måste man värna LSS-reformen. För det tredje måste arbetet för
            att tillgänglighetsanpassa Sverige intensifieras. För det fjärde
            måste aktiva åtgärder sättas in för att öka sysselsättningsgraden
            för personer med funktionsnedsättning. För det femte måste hjälpmedelsfrågan
            ses över.
          </note>
          <note>
            Jag brukar titta på de lättlästa delarna av olika presentationer.
            De är faktiskt väldigt bra. Många myndigheter har sådana där de
            beskriver vad de håller på med. I Handisams rapport, sista delen,
            kan man läsa det här: Det finns många skillnader mellan hur det
            är för personer med funktionsnedsättning och för övrig befolkning.
            Meningen med vår uppföljning är att det ska bli bättre. Men då
            måste vi tillsammans sätta fart och sikta mot målen för att ta
            bort hinder och skapa delaktighet inom alla områden i samhället.
          </note>
          <note>
            Det är ett bra slut i debatten att vi kommer överens om att se
            problemen och göra någonting åt dem. I dag är det alltför många
            bra förslag som ligger i byrålådorna hos regeringen. Plocka fram
            dem!
          </note>
          <note type="speaker">
            Anf. 16 Statsrådet MARIA LARSSON (KD):
          </note>
          <note>
            Fru talman! När det gäller grundsynen har vi inte så stora motsättningar.
            Jag tror inte heller att vi har det när det handlar om takten
            som vi skulle tycka vore önskvärd.
          </note>
          <note>
            Detta är ett ansvarsområde som faller ut på väldigt många och
            där var och en måste göra sin del. Dels är det många departement
            inblandade, dels är det flera huvudmän. Staten kan göra en del,
            men det måste också göras en hel del ute i kommunerna.
          </note>
          <note>
            Här måste vi se till att via våra olika politiska partier driva
            på det arbetet. Vi har till exempel som kristdemokrater i många
            kommuner arbetat för att kommuner ska gå in och anställa personer
            med funktionsnedsättning, att vi ska ta bort de enkelt avhjälpta
            hindren och att man avsätter pengar i den kommunala budgeten för
            det.
          </note>
          <note>
            Vi kan väl komma överens om, Lennart Axelsson och jag, att se
            till att det arbetet aktualiseras om och om igen i våra respektive
            partier. Då kan det hända en hel del.
          </note>
          <note>
            Allt går inte att ratta från Regeringskansliet. Frågorna är komplexa,
            och det måste ske väldigt mycket av förbättringsarbete också ute
            i kommunerna.
          </note>
          <note>
            Grunden för att vi ska kunna peka på var bristerna finns är att
            vi har kunskapen. Det arbete som regeringen har gjort med att
            ta fram kunskapen är en grundläggande förutsättning för framtidens
            förbättringsarbete.
          </note>
          <note>
            Jag är angelägen om att vi ska komma framåt fortare på många
            områden. Men jag kan också se att många parter behöver ta sin
            del av ansvaret.
          </note>
          <note>
            Jag tackar för debatten och tror att vi kommer att komma tillbaka
            till varandra. Regeringen har vidtagit en rad olika åtgärder.
            Vi försöker skynda på arbetet så mycket som möjligt.
          </note>
          <note>
            Det kommer lagförslag inte bara om bristande tillgänglighet som
            diskrimineringsgrund. Vi har också haft ett antal lagförslag om
            förbättringar på hjälpmedelsområdet. Vi vet att assistansen fortsätter
            att öka. Fler timmar beviljas för varje år.
          </note>
          <note>
            Det är på nationell nivå väldigt tydligt att assistansreformen
            håller.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2013/14:186 om tillgången på resandestatistik
          </note>
          <note type="speaker">
            Anf. 17 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Lars Eriksson har frågat mig vad jag avser att vidta
            för åtgärder för att resandestatistiken för tåg på Mälarbanan
            ska bli tillgänglig för kollektivtrafikmyndighet eller kommun.
          </note>
          <note>
            Fru talman! Detta är nu mitt tredje svar sedan i slutet av förra
            året till Lars Eriksson på i stort sett samma fråga.
          </note>
          <note>
            Som jag har svarat tidigare håller jag med om att resandestatistik
            kan vara ett väsentligt underlag vid olika typer av beslut. Tågoperatörer
            ska regelbundet lämna uppgifter till den statliga myndigheten
            Trafikanalys. Men det är dock inte möjligt att med hjälp av dessa
            uppgifter studera resandet linje för linje eller på länsnivå.
            Transportstyrelsen och Trafikanalys analyserar därför behovet
            av att få bättre statistik över resandet med kommersiell trafik.
          </note>
          <note>
            Jag anser att det är viktigt att de regionala kollektivtrafikmyndigheterna
            föregår med gott exempel och publicerar uppgifter av god kvalitet
            om den offentligt organiserade tågtrafiken helt i enlighet med
            EU:s kollektivtrafikförordning.
          </note>
          <note>
            Avslutningsvis kan jag meddela att häromveckan har behovet av
            bättre statistik inom järnvägstrafik uppmärksammats både av regeringens
            egen utredning om järnvägens organisation och av Riksrevisionens
            granskning av tågförseningar. Jag anser att det finns skäl att
            överväga fortsatta åtgärder i syfte att förbättra tillgången på
            statistik.
          </note>
          <note type="speaker">
            Anf. 18 LARS ERIKSSON (S):
          </note>
          <note>
            Fru talman! Jag vill börja med att tacka statsrådet för svaret.
            Jag har lite blandade känslor inför svaret. Det känns lite märkligt,
            snudd på grinigt. Jag tror att jag måste börja i den änden att
            beskriva varför jag tycker att resandestatistik är viktigt.
          </note>
          <note>
            Vi som nästan dagligen pendlar mellan Västerås och Stockholm
            fram och tillbaka tvingas inte sällan att stå och vänta på tåg
            som man kan fundera på om de verkligen är dimensionerade för alla
            oss som står där och väntar på stationsområdet. Vi börjar fundera
            på vad det är som gör att det ser ut på det viset.
          </note>
          <note>
            När vi står där på tåget – vi sitter inte ned – är det vanligaste
            samtalet: Är inte detta farligt? Tänk om tåget hastigt bromsar
            in! Så förs samtalen. Varför är tågen inte dimensionerade för
            oss så som vi åker? Vet de inte hur många vi är som pendlar på
            dessa sträckor? Det är frågor som är väldigt vanligt förekommande
            när vi står där.
          </note>
          <note>
            I Västerås planerar kommunen för ett nytt resecentrum. Det betyder
            att kommunen planerar för ett helt nytt stationsområde. Det är
            det största planeringsprojektet i Västerås över tid. På kommunen
            vill man veta: Hur många är det som ska med tågen vid olika tidpunkter?
            Vart ska de, och hur ser resandet ut?
          </note>
          <note>
            En del av de uppgifterna försöker man ta reda på genom olika
            resevaneundersökningar. Man genomförde också undersökningar på
            stationsområdet. Man försöker helt enkelt stå där och överblicka.
            Hur många är det som står på stationsområdet nu, och hur många
            är det som går på tåget? Osäkerhetsfaktorerna med undersökningarna
            är väldigt många. Tillförlitligheten är så pass bristfällig att
            undersökningarna starkt ifrågasätts.
          </note>
          <note>
            Den dominerande tågoperatören SJ sitter på väldigt mycket statistik.
            Det är statistik som varken Västerås kommun eller Kollektivtrafikmyndigheten
            i Västmanland får del av. Sekretess och affärshemligheter gör
            att dessa uppgifter aldrig blir en del av underlaget för samhällsplaneringen
            hos kommunen eller kollektivtrafikmyndigheten.
          </note>
          <note>
            Statsrådet skriver i sitt svar att det är tredje gången hon får
            frågan. Det är helt riktigt. Hon har fått en skriftlig fråga och
            två interpellationer med ett års mellanrum. För ett år sedan svarade
            statsrådet i debatten: Det är egentligen första gången jag får
            frågan till mig på det här viset. Så sade statsrådet.
          </note>
          <note>
            Att statsrådet tycker att det är för många gånger att en gång
            om året få en fråga om statistiksituationen är märkligt. Om debatten
            ska medverka till någonting hoppas jag att den ska medverka till
            att statsrådet ser till att vi tar steg i rätt riktning på området.
          </note>
          <note>
            Det är bra att oppositionen har legat på om Järnvägsutredningen
            och att den nu också kommit fram. Även om det är en liten del
            om statistikfrågorna nämns statistikfrågorna i utredningen om
            än i termer om att det är angeläget att titta på frågorna.
          </note>
          <note>
            Vad gäller statistikfrågorna hänger de fortfarande väldigt mycket
            i luften. Framför allt tycker jag att min fråga fortfarande hänger
            i luften. Vad tänker statsrådet göra för att resandestatistiken
            ska bli tillgänglig för kollektivtrafikmyndigheter och kommuner
            längs Mälarbanan?
          </note>
          <note type="speaker">
            Anf. 19 Statsrådet CATHARINA ELMSÄTER-SVÄRD (M):
          </note>
          <note>
            Fru talman! En sak som har visat sig över tid är att alla behöver
            bli bra mycket bättre för att det i slutändan ska kunna bli bra
            för resenären.
          </note>
          <note>
            Det handlar inte minst om de nya regionala kollektivtrafikmyndigheterna.
            De har ett uppdrag att på ett mycket tydligt sätt redovisa sin
            statistik och göra den tillgänglig. De regionala kollektivtrafikmyndigheterna
            har också ett viktigt uppdrag att samråda med alla dem som utför
            tjänster.
          </note>
          <note>
            Jag har full förståelse för att det finns en efterfrågan på alltmer
            detaljerad information om till exempel resandeflödena med tåg.
            Det tycker jag själv många gånger behövs. Men vi måste också hitta
            en balans. Vi har en sekretesslagstiftning, och det är väl den
            som Lars Eriksson möjligtvis syftar på att SJ som bolag skulle
            ha hänvisat till. Men den ska ju vara till skydd för affärshemligheter,
            och det måste vi respektera när det är olika bolag som kör.
          </note>
          <note>
            Lika viktigt är det att fundera på effekterna av de åtgärder
            som man kräver. Om offentliga regler orsakar mer administration
            är det inte säkert att man får någon nytta av det.
          </note>
          <note>
            Med det sagt vill jag lyfta upp det behov som finns av att kunna
            planera. Det är alldeles riktigt att man har ett ansvar när det
            ska byggas ett nytt stationsområde i Västerås. Vill man ha reda
            på uppgifter och statistik måste man börja där man själv vill.
            Det kan man se lokalt, där man vet att personer ska resa. Däremot
            vet man inte vart de ska resa. Men för byggandet av stationshuset
            är det relevant att veta hur många människor som vistas eller
            kan komma att vistas på stationsområdet.
          </note>
          <note>
            Det finns något som är problematiskt. Om alla ska bli bättre
            vore det också bra om de regionala kollektivtrafikmyndigheterna
            blev väsentligt mycket bättre på att göra de uppgifter som de
            enligt lag har att göra, när man kräver att andra ska göra det.
          </note>
          <note>
            Expertgruppen för studier i offentlig ekonomi, ESO, har varit
            kritisk till att de regionala kollektivtrafikmyndigheterna har
            alldeles för grunda uppgifter och att det saknas uppföljningsmetoder.
            Det behöver också utvecklas.
          </note>
          <note>
            Trafikanalys, som studerar och ser över hur de regionala kollektivtrafikmyndigheterna
            gör, har också riktat skarp kritik mot att man brister i att lämna
            in uppgifter. Detta behöver naturligtvis också förbättras.
          </note>
          <note>
            Frågan är då: Vad är det för information som man behöver ha?
            Ja, om jag tar till exempel trafiken på Mälarbanan, där Lars Eriksson
            möter medresenärer på tåget, är en del av trafiken där kommersiell.
            Jag antar att en del av trafiken också är upphandlad trafik. Vilken
            dialog har man i sina krav på inte minst den upphandlade trafiken?
            Får man i samrådet ut en effekt av det som man har sagt att man
            vill ha? Vilken dialog har man? Det här måste kunna vara ett sätt
            att jobba på lokalt, eller regionalt i detta fall, med den som
            utför tjänsterna.
          </note>
          <note>
            Min grunduppfattning är i alla fall att fler behöver bli betydligt
            bättre.
          </note>
          <note>
            Jag har i min roll ansvar för båda myndigheterna Trafikanalys
            och Transportstyrelsen. Transportstyrelsen har bland annat rollen
            som marknadsövervakare. Hos dem finns uppdraget att studera hur
            marknaden för persontrafik fungerar. Om det är så att myndigheterna
            nu ser att det behövs bättre resandestatistik ska de återkomma
            till regeringen och föreslå hur det ska gå till.
          </note>
          <note type="speaker">
            Anf. 20 LARS ERIKSSON (S):
          </note>
          <note>
            Fru talman! När det gäller kollektivtrafikmyndigheterna och deras
            arbete hoppas jag att statsrådet och regeringen har en sådan dialog
            med sina myndigheter som man tycker att man behöver ha. Jag tycker
            i alla fall att man får lov att utveckla den.
          </note>
          <note>
            Jag är inte riktigt säker på varför statsrådet tar upp så mycket
            tid med att framhålla kollektivtrafikmyndigheternas roll i svaret
            till mig. Jag vet att den kollektivtrafikmyndighet som jag känner
            bäst, den i Västmanlands län, sköter sin inrapportering av resandestatistik
            till Trafikanalys på ett tillfredsställande sätt. Hur det är med
            andra myndigheter utgår jag från att statsrådet har koll på, och
            om det inte fungerar får man ta det med dem.
          </note>
          <note>
            Statsrådet hänvisar till – det är kanske det mest spännande i
            svaret – Järnvägsutredningen, som på totalt ungefär tre sidor
            tittar på statistikfrågan. Jag tycker att det är mycket glädjande
            att läsa förslaget till inventering och inlämnande av statistik
            hos järnvägsföretag. Jag tolkar det så att syftet främst är att
            få tillgång till bättre information om avgångstider och förseningar.
          </note>
          <note>
            Hela denna utredning har ju en gång kommit till stånd utifrån
            det tågkaos som var förra året. Jag har tittat på hur man vill
            se på statistikuppgifterna och vad det är man vill ha in, men
            det kanske inte är riktigt det som jag efterfrågar.
          </note>
          <note>
            Det står att den fortsatta utredningen bör som särskild aktivitet
            analysera behovet av statistik för olika ändamål. Det är väl ändå
            begränsat till information till resenärer och godstransportkunder.
            Min tolkning är att behovet av uppgifter om resandet inte finns
            med i förslaget. Det är möjligt att det kan tolkas in, men jag
            tycker att det skulle vara bra om det kunde omnämnas som en viktig
            del i den fysiska planeringen och dimensioneringen för såväl reseterminaler
            och bussangöringar som annat.
          </note>
          <note>
            Min slutsats är att det skulle behövas ett tillägg till utredningen
            som rör behovet av uppgifter om antalet resenärer. Det är då lämpligt
            att de regionala kollektivtrafikmyndigheterna och kommunerna med
            planeringsansvar på området får vara med och yttra sig kring det
            behovet. Alternativet är att det ska tillsättas en helt en egen
            utredning kring hur man ser på statistikfrågorna. Frågan om statistik
            inom kollektivtrafiken är inte en jättegammal fråga, utan den
            är rätt ny.
          </note>
          <note>
            Det jag har läst mig till är också att man kan lära sig av andra
            länder. Storbritannien har ett mer öppet sinne för att hantera
            statistikfrågorna och tillgänglighet till uppgifter, som saknas
            i Sverige. Det tas fram i form av rapporter i Storbritannien.
            Jag tycker att de har en öppenhet som jag skulle vilja fanns också
            i Sverige i synen på statistikfrågorna.
          </note>
          <note>
            Det handlar i grunden om hur vi ska planera vårt samhälle. Vi
            vill ju att fler ska åka kollektivt. Vi vill ju att fler ska känna
            att tåget är lösningen på hur man ska förflytta sig. Då måste
            också kommunerna och regionerna som planerar detta få förutsättningar.
            Det är därför jag tycker att den här frågan är så central.
          </note>
          <note type="speaker">
            Anf. 21 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Varför ägnar jag så mycket tid åt de regionala kollektivtrafikmyndigheterna?
            Ja, det beror bland annat på att de inte har funnits i så många
            år och ska hitta sin roll. Det är självklart att vi har en dialog
            med dem. Jag såg det mer som ett sätt att informera om att det
            är många som behöver bli bättre för att det i slutändan ska bli
            bra för resenären. Jag hoppas att Lars Eriksson och jag delar
            den uppfattningen.
          </note>
          <note>
            När det gäller Järnvägsutredningen, om järnvägens organisation,
            var det väldigt tydligt för regeringen att Gunnar Alexandersson,
            som gör utredningen, verkligen ska identifiera flera olika områden
            inom järnvägen utifrån att fler ska välja att åka tåg. Det handlar
            om att göra järnvägen som organisation både mer effektiv och framför
            allt mer hållbar för framtiden.
          </note>
          <note>
            I de samtal som har förts, inte minst under utredningens gång,
            har även operatörer nu framfört att de också skulle vilja ha tillgång
            till bättre statistik. Jag tycker att det är glädjande. Operatörerna
            måste också bli bättre på att lämna statistik. Det är när man
            börjar se nyttan av öppna data som man ser att man kan bli mer
            givmild. Det är en förändring av en kultur där man vill hålla
            information för sig själv. Detta syftar då inte minst till att
            kunna göra en bättre verksamhetsplanering. Det är det som är själva
            syftet med det här, att kunna göra rätt prioriteringar och dimensioneringar
            för att det i slutändan ska bli bäst för den som ska använda sig
            av den.
          </note>
          <note>
            Järnvägsutredningen har precis blivit klar. Det är alldeles riktigt,
            som Lars Eriksson säger, att man har gjort internationella jämförelser.
            Det ingick också i uppdraget. Där har Storbritannien varit med,
            och man har tittat på hur de jobbar med uppgifter och hur uppgifter
            kan lämnas. Då kan man jämföra och se om vi kan ta del av det
            som de gör i till exempel Storbritannien.
          </note>
          <note>
            Den fortsatta processen kommer i nästa steg att vara en redovisning.
            Jag tror att det är i nästa vecka som riksdagen har en hearing
            tillsammans med utredaren. Det är jätteviktigt i detta läge att
            identifiera och se om utredaren har kommit fram till rätt brister
            och hittat rätt områden. Regeringen ska sedan i nästa steg komma
            med direktiv och gå vidare med detta för att se vad vi ska göra
            åt det hela.
          </note>
          <note>
            Det är självklart att det kommer att vara rätt brett när det
            gäller vilka som kommer att ta del av det arbetet. Det blir inte
            minst de regionala kollektivtrafikmyndigheterna men också olika
            operatörer.
          </note>
          <note type="speaker">
            Anf. 22 LARS ERIKSSON (S):
          </note>
          <note>
            Fru talman! Jag tackar statsrådet för svaret. Jag blir glad över
            att det tas initiativ på området. Jag vill bara försäkra mig om
            att behovet av en bättre resandestatistik som också blir tillgänglig
            för dem som har planeringsansvaret i regioner och kommuner blir
            fyllt.
          </note>
          <note>
            I de kontakter jag har med kommuner längs Mälarbanan och med
            kollektivtrafikmyndigheter ser jag att man inte är nöjd med öppenheten
            i redovisningen av resandestatistiken. Jag skulle verkligen vilja
            att statsrådet ser till att frågan finns med i det fortsatta arbetet
            med en bättre statistik. Jag skulle välkomna om det vore på det
            viset.
          </note>
          <note>
            Jag skulle önska att statsrådet nu i sitt avslutande inlägg mer
            påpekar att Järnvägsutredningen i sitt fortsatta arbete ska fånga
            upp statistikfrågorna, titta på resandestatistiken och försöka
            se till att stämma av detta med de regionala kollektivtrafikmyndigheterna.
            Jag hoppas att detta i så fall har medverkat till att frågan fångas
            upp på ett bättre och tydligare sätt, för den är viktig för planeringssituationen
            ute längs våra järnvägar. Vi vill ju att fler ska nyttja järnvägen,
            och vi vill att man ska klara av att bygga ut den på ett bra sätt
            så att fler människor kan dra nytta av den. På så vis hoppas jag
            att denna debatt bidrar på något positivt sätt.
          </note>
          <note type="speaker">
            Anf. 23 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag tycker att det finns en mycket stor skillnad
            i attityd, kultur och förhållningssätt genom hela järnvägsorganisationen
            i Sverige i dag jämfört med för bara tre år sedan.
          </note>
          <note>
            Som Lars Eriksson kanske känner till har hela järnvägsbranschen
            nu gått tillsammans för ett arbete som kallas för Tillsammans
            för tåg i tid. Det handlar i och för sig mycket om punktligheten
            och målsättningen som man har fram till 2020, men för att tåg
            ska vara punktliga har branschen nu ännu mer övertygat sig själv
            om att var och en verkligen är en länk i en kedja. Allt måste
            fungera. Man bjussar mycket mer på information, kunskap och teknisk
            utveckling. Där någon annan stannar upp eller stör så störs man
            själv också. Detta tycker jag är en ny insikt.
          </note>
          <note>
            I det här ligger naturligtvis tanken om hur man ska kunna ha
            bra information till resenärer. Resenärerna bryr sig inte alltid
            om vem det är som kör just det tåg som de åker på, utan de förväntar
            sig att åka tåg och att ta sig fram. I detta ligger också det
            grundläggande: statistik, data och öppenhet i syftet att det också
            ska bli bättre för resenären. Därför tycker jag att det är bra
            att Trafikverket, Trafikanalys och Transportstyrelsen återigen
            har fokus på öppen data och statistik.
          </note>
          <note>
            Först när de som opererar på järnvägen själva börjar efterfråga
            egen statistik inser de att de själva också måste lämna statistik
            – det som kanske har varit ens egen dolda box tidigare. Detta
            sammantaget gör att svaret på Lars Erikssons fråga när det gäller
            fortsättningen på järnvägens organisation och uppdraget är detta:
            Det kommer troligtvis, och med största sannolikhet, att vara så
            att statistiken är en fortsatt viktig fråga i detta.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellationerna 2013/14:192 och 193 om åtgärder
            för att minska utsläppen av växthusgaser
          </note>
          <note type="speaker">
            Anf. 24 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Anders Ygeman har frågat mig om jag delar Naturvårdsverkets
            bedömning av Trafikverkets förslag till nationell plan samt vilka
            åtgärder jag avser att vidta för att infrastrukturplaneringen
            och det kommande infrastrukturbeslutet bidrar till uppfyllandet
            av de nationella klimatmålen.
          </note>
          <note>
            Anders Ygeman har dessutom frågat miljöministern vilka åtgärder
            hon avser att vidta för att uppfylla de nationella klimatmålen
            samt huruvida hon delar Naturvårdsverkets bedömning av miljöeffekterna
            i förslaget till nationell plan. I och med att interpellationen
            till miljöministern hänvisar till processen om nationell plan
            för transportsystemet svarar jag även på den då arbetet inom regeringen
            är så fördelat.
          </note>
          <note>
            Regeringen ser allvarligt på att utsläppen av växthusgaser i
            världen fortsätter att öka. Klimatfrågan måste lösas i internationell
            samverkan, men Sverige ska vara ett föregångsland. Vi har därför
            ambitiösa klimatmål som ska nås genom en kombination av olika
            styrmedel och insatser. Eftersom transportsektorn står för drygt
            en tredjedel av de svenska utsläppen av koldioxid har vi en stor
            utmaning där. Men klimatfrågan kan inte lösas enbart genom transportpolitik
            och ännu mindre enbart genom infrastrukturåtgärder. Alla politikområden
            behöver bidra.
          </note>
          <note>
            Sett till transportsektorns totala utsläpp från vägtrafiken leder
            de nya investeringarna i planförslaget till en relativt liten
            förändring. Även om nya investeringar endast berör en mindre del
            av dagens transportsystem så påverkar de förutsättningarna för
            framtida trafik och transportsystem. Men styrmedel som påverkar
            vilka fordon som kommer ut på marknaden och vilka drivmedel som
            används har stor påverkan på koldioxidutsläppen. Regeringen har
            bland annat ökat incitamenten att välja rätt fordon och minska
            bränsleförbrukningen.
          </note>
          <note>
            Med en ökande befolkning och därmed ett ökat behov av resor och
            transporter måste transportinfrastrukturen vidareutvecklas. Parallellt
            med denna utveckling krävs det att man strävar mot en mer transporteffektiv
            samhällsstruktur för att nå klimatmålen. Ett steg som vi redan
            har tagit är att vi har bildat Trafikverket, som tar ett trafikslagsövergripande
            grepp i planeringen.
          </note>
          <note>
            I uppdraget från regeringen till Trafikverket att ta fram en
            nationell plan för transportinfrastrukturen 2014–2025 ingick att
            tillämpa 6 kap. miljöbalken i syfte att kontinuerligt integrera
            miljöaspekter i den kommande planen så att en hållbar utveckling
            främjas. Trafikverket lämnade ett förslag till ny nationell plan
            för perioden 2014–2025 till regeringen i juni 2013. Ett stort
            antal remissinstanser har lämnat sina synpunkter i frågan, bland
            andra Naturvårdsverket.
          </note>
          <note>
            Jag noterar att Trafikverket nämner att det i planförslaget ingår
            investeringar som ger ökade koldioxidutsläpp. Samtidigt ingår
            också åtgärder som bidrar till minskade koldioxidutsläpp. Det
            är bland annat satsningar på olika bytespunkter, kollektivtrafikkörfält,
            cykelvägar, trafiksäkerhetskameror och kapacitetshöjande åtgärder
            i järnvägsnätet, vilka alla är åtgärder som ger resenärerna bättre
            möjligheter att göra just klimatsmarta val.
          </note>
          <note>
            Jag noterar vidare att utredningen om fossiloberoende fordonsflotta
            redovisas den 16 december och därefter kommer att beredas i Regeringskansliet.
            Förslaget till nationell plan bereds nu inom Regeringskansliet,
            och regeringen avser att ta ställning till förslaget under våren
            2014.
          </note>
          <note type="speaker">
            Anf. 25 ANDERS YGEMAN (S):
          </note>
          <note>
            Fru talman! Låt mig inledningsvis säga att det är lite komiskt.
            Jag frågade miljöministern vilka åtgärder hon tänker vidta för
            att klara klimatutsläppen från trafiken. Hon lämnar då över frågan
            till infrastrukturministern, som svarar: Det krävs många fler
            åtgärder än de som kan vidtas på mitt område, trafikområdet. Det
            var ju därför jag ställde frågan till miljöministern och inte
            till infrastrukturministern!
          </note>
          <note>
            Utsläppen från trafiken utgör, precis som ministern säger, 30
            procent av Sveriges totala utsläpp. Även om lågkonjunkturen och
            energieffektiviseringen har lett till delvis minskade utsläpp
            från personbilstrafiken ökar utsläppen från den tunga trafiken.
          </note>
          <note>
            Trafikverkets förslag till nationell plan klarar inte de miljö-
            och klimatmål som riksdag och regering har slagit fast. Detta
            är inget som bara jag påstår, utan det slås fast av Naturvårdsverket,
            Riksrevisionen, Energimyndigheten och Transportstyrelsen, och
            till och med Trafikverket självt konstaterar det i förslaget till
            plan.
          </note>
          <note>
            Myndigheterna, med Naturvårdsverket i spetsen, menar att målen
            inte nås och att det behövs en alternativ plan. Man behöver visa
            på alternativa sätt att uppnå de klimatmål som regering och riksdag
            slagit fast.
          </note>
          <note>
            Med anledning av detta ställde jag två frågor till statsrådet.
            Den första är: Delar statsrådet myndigheternas slutsats? Klarar
            förslaget till plan de utmaningar vi står inför eller inte? Jag
            får inget svar av statsrådet. Naturvårdsverket, Riksrevisionen,
            Energimyndigheten och Transportstyrelsen är överens, men vad anser
            statsrådet? Är planen förenlig med riksdagens och regeringens
            mål?
          </note>
          <note>
            Den andra frågan är: Om det nu visar sig finnas brister i Trafikverkets
            plan på det sätt i princip alla expertmyndigheter inklusive Trafikverket
            självt har hävdat, vilka åtgärder tänker man då vidta? Jag får
            inget svar på den frågan heller.
          </note>
          <note>
            Min slutsats av denna om än mångordiga tystnad är att statsrådet
            helt enkelt inser att planen inte lever upp till de mål som riksdag
            och regering har antagit men att statsrådet inte avser att vidta
            några åtgärder för att planen ska klara målen. Tydligare än så
            kan inte det moderata ointresset för klimatpolitiken manifesteras.
          </note>
          <note type="speaker">
            Anf. 26 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag tror att Anders Ygeman är ganska väl insatt i
            den konflikt som ofta uppstår mellan olika mål. Å ena sidan har
            vi tillgänglighetsmål, å andra sidan har vi miljömål. Dessa står
            ibland i direkt konflikt med varandra. Det pekar också Naturvårdsverket
            på i sitt remissvar. Här får man ibland göra politiska avvägningar
            just för att det är konflikt i målen.
          </note>
          <note>
            Icke desto mindre tycker vi att det är viktigt att ha miljömål,
            och vi tycker också att det är viktigt med tillgänglighetsmål.
            Här skulle jag vilja höra vad Anders Ygeman har att säga, så att
            jag förstår honom rätt i vår fortsatta debatt. Jag utgår från
            att Anders Ygeman har läst Naturvårdsverkets remissvar på hela
            trafikplaneringen. Det är mycket bra.
          </note>
          <note>
            Svaret på den fråga som uppstår och som Anders Ygeman också ställde
            – om jag delar Naturvårdsverkets uppfattning – blir både ja och
            nej. Naturvårdsverket tar ju också upp ifrågasättandet av om det
            ska byggas mer vägar och större väginfrastrukturprojekt. I Sverige,
            som är ett stort och avlångt land, är vägen viktig.
          </note>
          <note>
            Ett viktigt objekt som man är i gång och arbetar på är Förbifart
            Stockholm. I den nationella planen har Trafikverket beskrivit
            att det är ett objekt som i själva byggskedet kommer att påverka
            CO2-utsläppen. Är det Anders Ygemans uppfattning att vi då inte
            ska bygga Förbifart Stockholm? Det är i så fall viktigt att få
            veta.
          </note>
          <note>
            Ett annat viktigt objekt som tas upp av Trafikverket är Ostlänken,
            den nya första delen av stambanan mellan Järna och Linköping.
            Den kommer också att under byggandet medföra utsläpp av CO2. På
            kort sikt är det negativt, men vi har naturligtvis tanken att
            den på lång sikt ska vara bra för miljön då människor väljer att
            resa med tåg.
          </note>
          <note>
            Det handlar alltså om vilken syn man ska ha på det som Naturvårdsverket
            har skrivit. Jag noterar att Naturvårdsverket har ett särskilt
            avsnitt om gruvnäringen i och omkring Pajala och ifrågasätter
            om vägen mellan Kaunisvaara och Svappavaara behöver rustas upp.
            Det är ett stort frågetecken. Det gäller också om man ska bygga
            en ny genväg och sedan en järnväg utifrån perspektivet att man
            tar mark i anspråk.
          </note>
          <note>
            Vi har ett viktigt ansvar för Sverige också när det gäller jobb
            och tillväxt, inte minst i de norra delarna av Sverige. Eller
            ska jag tolka Anders Ygemans engagemang som att gruvnäringen inte
            ska få infrastruktur för att få ut malmen eftersom det är negativt
            för miljön?
          </note>
          <note>
            Detta är varken svart eller vitt. Därför menar jag att infrastrukturen
            i sig inte ensam kan lösa miljömålen. Infrastrukturen behövs för
            att klara tillgängligheten i ett land som Sverige. Däremot kan
            vi göra andra insatser i planeringen så att människor och företag
            kan göra klimatsmarta val när de gör sina resor eller transporter.
          </note>
          <note type="speaker">
            Anf. 27 ANDERS YGEMAN (S):
          </note>
          <note>
            Fru talman! Man ska vara väluppfostrad i riksdagens kammare,
            men detta var väl ändå en lång väg mot ingenting! Det var inget
            svar över huvud taget.
          </note>
          <note>
            Statsrådet ställde om jag räknade rätt två eller tre frågor till
            mig. Till skillnad från statsrådet ska jag försöka svara på frågorna.
          </note>
          <note>
            Finns det en konflikt mellan tillgängligheten och klimatmålet?
            Den kan finnas, men Naturvårdsverkets remissvar går ju ut på att
            den plan som Trafikverket lade fram inte klarar målet, och man
            vet inte vad konflikten är, för man har inte tagit fram en plan
            som skulle nå målet.
          </note>
          <note>
            Det finns två punkter i Naturvårdsverkets remissvar. Den första
            är att planen inte uppfyller målet. Varför? Jo, det är samma kritik
            som Riksrevisionen har. Den måste vara i samklang med målen, annars
            klarar man dem inte. Den andra är att det bör tas fram ett alternativt
            underlag som visar vilka åtgärder som kan eller skulle kunna vidtas
            för att klara klimatmålen.
          </note>
          <note>
            Då går det inte att gömma sig bakom att det eventuellt finns
            en sådan konflikt. Man har ju inte tagit reda på hur den konflikten
            i så fall ser ut. Vilka vägval ska man göra? Regeringens vägval
            ser ut så här: Det är bra med vägar och järnvägar, och det är
            viktigare än klimatet, och därför väljer vi det.
          </note>
          <note>
            Detta håller inte! Vi måste både kunna ge tillgänglighet, exempelvis
            genom den järnväg som regeringen nu vill bygga, Ostlänken, och
            klara klimatmålen. Det är detta som är utmaningen: Hur bygger
            vi framtidens samhälle i samklang med klimatet genom att klara
            miljömålen?
          </note>
          <note>
            Sedan ställer statsrådet frågan hur jag ser på Förbifart Stockholm.
            Jag antar att det är en retorisk fråga. Vi har ju åtminstone två
            gånger fattat beslut om den här i riksdagen, senast för väldigt
            kort tid sedan. Vi står självfallet bakom den. Frågan är ändå:
            Hur ska den utformas för att klara klimatmålen? Från SL och det
            landsting som Catharina Elmsäter-Svärd själv hade ansvar för tidigare
            finns det en del kritik mot hur exempelvis bussramper är utformade
            på den vägen. Det borde man ta ställning till.
          </note>
          <note>
            Låt mig komma tillbaka till huvudpoängen. Det finns en plan från
            en av regeringens myndigheter som inte klarar klimatmålen. Även
            om det var svårbegripligt uppfattar jag ändå att statsrådet delar
            Naturvårdsverkets, Transportstyrelsens och Riksrevisionens kritik
            på det området. Då är frågan: Tänker statsrådet vidta några åtgärder
            med anledning av detta?
          </note>
          <note>
            Den enklaste åtgärden är den som är den andra punkten i Naturvårdsverkets
            remissvar, nämligen att se till att det finns ett utredningsunderlag
            för vilka åtgärder som skulle kunna vidtas så att en ny transportplan
            kan bidra till att uppnå klimatmålen. Därför blir min enkla fråga:
            Är statsrådet beredd att bidra till att en sådan plan tas fram?
          </note>
          <note type="speaker">
            Anf. 28 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Anders Ygeman är väl medveten om att vi från och
            med nästa år har en helt ny planeringsprocess. I varje steg i
            processen och i varje objekt är ju miljöhänsynen och det ansvar
            man har i det avseendet inte på något sätt undantagna eller borttagna.
            Miljöhänsyn tas kontinuerligt av Trafikverket i planering, byggande,
            drift och underhåll liksom i de forskningsinsatser man gör.
          </note>
          <note>
            Man kan inte bara titta på enskilda objekt. Varje objekt i sig
            kommer att vara miljöstörande. I stället ska man se till hur de
            hänger ihop. Just Trafikverkets roll att vara trafikslagsövergripande
            i sin planering är viktig för att vi ska kunna uppnå en mer transporteffektiv
            samhällsstruktur.
          </note>
          <note>
            Det är då också bra, naturligtvis, att ha bra underlag. I den
            här planen har Trafikverket för första gången räknat på utsläpp
            från byggandet. Det har man inte heller gjort tidigare. Det är
            naturligtvis någonting som ständigt måste återupptas.
          </note>
          <note>
            Det är intressant ändå, tycker jag, att Förbifart Stockholm av
            Anders Ygeman anses som ett retoriskt grepp av mig. Ja, det skulle
            jag väl kunna säga att det är. Men den är fortfarande oerhört
            viktig. Det är ju en del utifrån det remissvar som Naturvårdsverket
            har gett. Och utifrån om jag delar deras uppfattning eller inte
            tyckte jag att det kunde vara angeläget att försäkra mig om att
            inte heller Anders Ygeman fullt ut står bakom Naturvårdsverkets
            remissyttrande, kanske särskilt i den del som gäller Förbifart
            Stockholm.
          </note>
          <note>
            Det är väl möjligt att ett sådant svar hade varit från miljöministern.
            Jag förstår Anders Ygemans tankegångar även där. Men jag ser också
            att Sverige är ett stort land där vi tänker oss jobb, tillväxt
            och konkurrenskraft som ett sätt att få oss att fortsätta hålla
            fanan högt. Det handlar om att avsätta resurser till ett ständigt
            förbättrande och utvecklande även på miljösidan. På transportsidans
            område handlar det om hur vi fortsätter när vi använder den infrastruktur
            som jag tycker är bra att den kommer på plats. Det handlar om
            hur den används av mer klimatsmarta bilar och mer effektiva bilar.
            Det handlar om att varje transport blir mer effektiv i varje trafikslag.
          </note>
          <note>
            Där är Sverige ett föregångsland, inte minst på flygsidan och
            fartygssidan. Vi försöker få övriga Europa att bli ännu bättre
            på lastbilssidan också. Till exempel är det smartare och mer effektivt
            med längre och möjligtvis tyngre lastbilar än att köra flera lastbilar
            vid de tillfällen då lastbilen de facto fortfarande behövs. Men
            det handlar också om den enorma satsning som regeringen gör på
            att vårda den infrastruktur vi har. Naturvårdsverket tycker för
            övrigt, fru talman, i sitt remissvar att det är väldigt bra att
            vi gör det. Det handlar också om att se till att vi bygger om,
            bygger ut och bygger nytt.
          </note>
          <note>
            Här finns det naturligtvis en problematik i den kritik som har
            kommit från Naturvårdsverket. De skulle önska att Trafikverket
            i ännu större utsträckning verkligen fick använda sig av fyrstegsprincipen
            och att regeringen inte lägger sig i vilka objekt som borde göras.
            Men här har inte ens en gång vi i regeringen kunnat hålla oss
            från att peka ut att vi tycker att det är viktigt att vi bygger
            ut mer järnväg och påbörjar en ny stambana.
          </note>
          <note type="speaker">
            Anf. 29 ANDERS YGEMAN (S):
          </note>
          <note>
            Fru talman! Det verkar råda ett missförstånd. Naturvårdsverket
            slår fast i sitt underlag att planen inte leder till att miljömålen
            nås. Därför frågar jag statsrådet: Delar hon den slutsatsen –
            ja eller nej? Än så länge har jag inte fått något svar.
          </note>
          <note>
            Sedan säger statsrådet: Naturvårdsverket är kritiskt mot Förbifart
            Stockholm. Vad anser Ygeman om det? Han är ju för det – vad betyder
            det? Ja, jag är för det. Men det betyder inte att jag inte kan
            dela slutsatsen i Naturvårdsverkets remissvar, att miljömålen
            inte uppnås. Det är tvärtom så att om man vill bygga Förbifart
            Stockholm är det ännu viktigare att ta reda på vilka miljökonsekvenser
            det leder till och vad vi kan göra för att klimatmålen ska uppnås.
            Det är därför jag frågar statsrådet: Delar statsrådet Naturvårdsverkets
            och därmed även Riksrevisionens, Energimyndighetens och Transportstyrelsens
            bedömning att den här planen inte bidrar till att klara klimatmålen?
            Det borde vara enkelt för statsrådet att svara på det. Hon har
            tid kvar. Jag hoppas att hon tar möjligheten att svara.
          </note>
          <note>
            Nästa steg är: Vad ska vi då göra? Ja, i mars ska regeringen
            fatta beslut med den här planen som grundval. Om alla de här myndigheterna
            – Riksrevisionen, Transportstyrelsen och Naturvårdsverket – menar
            att man inte klarar målen är frågan: Behövs det mer underlag?
            Vad skulle man kunna göra i planen för att klara klimatmålen?
          </note>
          <note>
            Naturvårdsverket anser att man borde ta fram en alternativ plan.
            Därför blir min nästa fråga till statsrådet: Tänker statsrådet
            bidra till att det underlaget kommer fram, så att regeringen har
            ett bra och allsidigt beslutsunderlag när man ska fatta beslut
            om den nationella planen i mars?
          </note>
          <note type="speaker">
            Anf. 30 Statsrådet CATHARINA ELMSÄTER-SVÄRD (M):
          </note>
          <note>
            Fru talman! I mitt förrförra inlägg sade jag till Anders Ygeman,
            som svar på frågan om jag delar Naturvårdsverkets remissvar: Både
            ja och nej. När det gäller frågan på vilket sätt det här ska bidra
            till klimatmålen är det där som jag har försökt att problematisera
            utifrån att infrastrukturplanen i sig inte enbart är den som ska
            klara miljö- och klimatmålen.
          </note>
          <note>
            Här hamnar vi just i den situation som jag märker oerhört tydligt
            när jag åker runt i hela landet. De 522 miljarderna är en historisk
            satsning på infrastruktur. Det handlar om att vårda det vi har
            och att bygga ut och bygga nytt. Jag märker att det inte är mindre
            av infrastruktur som önskas ute i kommuner och regioner och i
            hela landet utan snarare mer. Ska jag följa bland annat det som
            Naturvårdsverket tar upp? De säger: Det är egentligen mindre av
            vägar. Och det är inte det som jag hör när jag är ute i landet.
          </note>
          <note>
            Här blir det naturligtvis en balansering. Det handlar om att
            klara tillgängligheten i ett land som Sverige, att utgå från att
            alla inte bor i innerstaden och kan ta del av den kommande utbyggnaden
            av tunnelbanan eller har hela kollektivtrafikstråket eller möjligheter
            att gå och cykla. Det är naturligtvis en förutsättning för att
            man ska klara miljömålen, men vi har andra delar utanför storstäderna
            som också behöver ha bra tillgänglighet.
          </note>
          <note>
            Den balansen är jag beredd att driva. Den är jag också beredd
            att stå för. Jag tycker att det är viktigt att vi har fått in
            synpunkter från alla olika remissinstanser. Regeringen kommer
            att göra en bra sammanvägd balansering till våren när den ska
            fastställa vad de 522 miljarderna ska användas till.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2013/14:194 om kraftigt höjda banavgifter
          </note>
          <note type="speaker">
            Anf. 31 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Anders Ygeman har frågat mig vilka åtgärder regeringen
            tänker vidta för att inte Tågkompaniets dystra förutsägelse om
            en förestående död för järnvägsföretagen går i uppfyllelse.
          </note>
          <note>
            Anders Ygeman ställer frågan till mig med anledning av Tågkompaniets
            skrivelse till Trafikverket och till mig som statsråd den 23 oktober.
          </note>
          <note>
            Anders Ygeman skriver i interpellationen att under de närmaste
            åren är planen att femdubbla avgifterna, detta trots att punktligheten
            enligt Anders Ygeman sjunker och att antalet allvarliga fel i
            järnvägen under samma period fyrdubblats.
          </note>
          <note>
            Först och främst vill jag kommentera Anders Ygemans påstående
            om femdubbling av avgifterna. Banavgifterna hanteras i järnvägslagens
            avgiftsbestämmelser, som i sin tur grundar sig på EU-direktiv
            som fastslår att avgifterna ska fastställas av infrastrukturförvaltaren
            – Trafikverket. Regeringen sätter således inte banavgifterna.
            Banavgifterna, som ska tas ut enligt bestämmelserna, ska fastställas
            till den kostnad som uppstår som en direkt följd av framförande
            av järnvägsfordon. Jag vill framhålla att högre avgifter är tillåtna
            endast om marknaden kan bära det. Enligt Trafikverket kommer banavgifterna
            först år 2020 att uppnå den minsta nivån som EU-direktivet kräver.
            Transportstyrelsen har ansvar att övervaka Trafikverkets processer
            för samråd och fastställelse av banavgifter.
          </note>
          <note>
            Anders Ygeman påstår att antalet allvarliga fel i järnvägen under
            samma period fyrdubblats. Jag vill hänvisa till Riksrevisionens
            rapport Tågförseningar – orsaker, ansvar och åtgärder , som identifierar
            för låga avgifter som en orsak till vissa brister i järnvägssystemet.
            Regeringen har i november gett Transportstyrelsen i uppdrag att
            särskilt redovisa hur tillsynen av infrastrukturförvaltares och
            järnvägsföretags underhållsverksamhet kan bli mer effektiv och
            vid behov skärpas. Regeringen har även gett Trafikverket i uppdrag
            att redovisa hur myndigheten avser att förbättra arbetet med att
            åtgärda inrapporterade fel i den järnvägsinfrastruktur som myndigheten
            ansvarar för.
          </note>
          <note>
            Jag vill även nämna att regeringen har gett Statens väg- och
            transportforskningsinstitut i uppdrag att ta fram kunskapsunderlag
            om trafikens samhällsekonomiska kostnader, som ska redovisas i
            november nästa år. Uppdraget omfattar alla trafikslag och innefattar
            även att ta fram underlag om näringslivets totala kostnadsbild.
          </note>
          <note>
            Angående Anders Ygemans skrivning om vägslitageavgift har regeringen
            redan i klimatpropositionen angett att det för närvarande inte
            är aktuellt. Skälen som regeringen anger är att trafikens kostnader
            relaterade till koldioxidutsläpp hanteras lämpligast genom koldioxidskatt
            på drivmedel. Samhällsvinsten av en vägslitageavgift är inte påtagligt
            högre än administrationskostnaden för ett sådant skatteuttag.
          </note>
          <note type="speaker">
            Anf. 32 ANDERS YGEMAN (S):
          </note>
          <note>
            Fru talman! Om det är drivmedelsbeskattningen som utgör den mest
            effektiva metoden för att komma till rätta med utsläppen från
            vägtrafiken, som ministern nu säger, och regeringen anser att
            man behöver femdubbla avgifterna på järnväg för att komma till
            rätta med de kostnader som är förknippade med järnvägens miljöpåverkan,
            blir min fråga: Hur mycket tänker ministern mångdubbla drivmedelsbeskattningen?
            Om du vill femdubbla banavgifterna på järnvägen, behövs det då
            en sexdubbling, sjudubbling eller åttadubbling av drivmedelsbeskattningen?
            Vi har en annan lösning.
          </note>
          <note>
            Fru talman! Illusionismens historia är fylld av berömda trick:
            den itusågade damen, det indiska reptricket och Houdinis berömda
            utbrytarkonster. Nu sällar sig infrastrukturministern till denna
            illustra samling. Precis som Houdinis bojor ser argumenten stabila
            ut på håll. Bojorna kan man pröva att dra i, men så fort man granskar
            argumenten lite närmare är det precis som med Houdinis bojor –
            de löses upp framför publikens ögon.
          </note>
          <note>
            Argumentationen i svaret bär exakt den karaktären. Det stämmer
            att det finns ett EU-direktiv. Det stämmer att det finns en järnvägslag,
            som för övrigt regeringen har lagt fram och riksdagen har antagit.
            Men det stämmer också att det till dags dato finns åtminstone
            27 olika tolkningar av EU:s direktiv – ett i varje land. Det är
            inte ovanligt i flera EU-länder att såväl riksdag som regering
            i enlighet med direktivet beslutar om banavgifternas storlek,
            vilket regeringen naturligtvis känner till eftersom statsrådet
            träffar sina ministerkolleger regelbundet.
          </note>
          <note>
            Regeringen har tidigare själv direkt och indirekt fattat beslut
            om banavgifters storlek, exempelvis i direktiv till Trafikverket
            2011 och i budgetproposition. En fråga som uppkommer när man hör
            regeringens svar är om dagens banavgifter är olagliga enligt EU:s
            direktiv och järnvägslagen. Menar ministern på fullt allvar att
            åtta år av alliansregering innebär åtta års lagbrott i form av
            för låga banavgifter? Jag tvivlar på att statsrådet på fullt allvar
            menar det.
          </note>
          <note>
            I praktiken är det regeringen som har beställt, stöttat och beslutat
            om den femdubbling av banavgifter som nu drabbar järnvägen. Man
            har tagit intäkt för dem i budgetpropositionen, och man har anpassat
            de andra budgetanslagen efter dem. I praktiken kommer inget underhåll
            i Sverige att kunna bedrivas om det inte finns banavgifter för
            att regeringen inte skjuter till tillräckligt mycket medel.
          </note>
          <note>
            Man är inte beredd att ta ut priset på väg, men man är beredd
            att ta ut det på järnvägen. Tågkompaniets vd frågar regeringen
            om regeringen vill ta död på hans företag. Är det meningen när
            regeringen femdubblar banavgifterna på järnväg?
          </note>
          <note>
            Anser statsrådet att en femdubbling av banavgifterna är rimlig?
            Är det rimligt att ta ut avgifter för en infrastruktur som inte
            fungerar? Är det rimligt att ta ut avgifter bara på järnväg men
            inte på väg, även om regeringen öppnar för att mångdubbla drivmedelsbeskattningen?
          </note>
          <note>
            Så många frågor och ett statsråd som får gräva djupt i illusionismens
            historia för att hitta ett trick som kan frånta regeringen ansvaret
            för järnvägens utveckling.
          </note>
          <note type="speaker">
            Anf. 33 JESSICA ROSENCRANTZ (M):
          </note>
          <note>
            Fru talman! Det är ofta högt tonläge i debatten, också i trafikutskottet
            där vi från tid till annan återkommer till detta ämne. I ett sådant
            sammanhang är det bra att ibland gå till grunden med vissa påståenden
            och kritiskt granska, som också Anders Ygeman var inne på men
            ur ett annat perspektiv.
          </note>
          <note>
            Först och främst vill jag påminna om att Sverige under en lång
            tid har haft de lägsta satsningarna i Europa när det gäller investeringar
            i järnväg. Vi måste nu ta ett ansvar att komma i kapp i frågan.
            Då kan vi konstatera att det sker med en historisk satsning med
            de 522 miljarderna, som infrastrukturministern nämnde. Det är
            bra att påminna sig om att behoven inom vårt transportsystem är
            enorma.
          </note>
          <note>
            Vidare är banavgifterna i Sverige inte de högsta i Europa, vilket
            det ibland kan låta som när man lyssnar på debatten. Tvärtom är
            banavgifterna i Sverige bland de lägsta i Europa. Nu sker en korrigering
            bland annat med utgångspunkt i EU-rätt, som infrastrukturministern
            påpekade, och utifrån de behov vi har i Sverige av att förbättra
            vårt system. Om vi vill hitta en finansieringsmodell handlar det
            också om att operatörer i enlighet med hur mycket de använder
            systemet också är med och bidrar.
          </note>
          <note>
            Jag vet att oppositionen brukar skrika högt i debatterna mot
            höjda banavgifter, men jag vet också att oppositionen ofta brukar
            hänvisa till just Riksrevisionen när det handlar om olika sanningar
            i olika debatter. Här har jag Riksrevisionens granskning av tågförseningar.
          </note>
          <note>
            I granskningen är Riksrevisionen tydlig med att man absolut inte
            anser att problemet på järnvägarna är för höga avgifter. Tvärtom
            är avgifterna för låga. Med den typen av avgiftssystem som finns
            i dag blir det inte ett korrekt utnyttjande av systemet, menar
            man.
          </note>
          <note>
            Det finns faktiskt någonting att ta fasta på här. I enlighet
            med Riksrevisionens uppdrag ska man höja sig över de politiska
            debatterna och granska vad som är bäst för systemet. I rapporten
            framgår att transporterna i dag inte prissätts utifrån marginalkostnader,
            utan de är underprissatta. Konsekvenserna är att det blir trängsel
            i systemet och en sämre punktlighet. Det ges en direkt rekommendation
            om att undersöka möjligheten att mer skyndsamt uppfylla järnvägens
            krav på marginalkostnadsprissättning.
          </note>
          <note>
            Det är värt att påminna sig om alla dessa saker, det vill säga
            Riksrevisionens rekommendationer och det faktum att Sverige har
            bland de lägsta avgifterna i Europa.
          </note>
          <note>
            Min sista slutsats blir att om vi vill ge Tågkompaniet och andra
            operatörer de bästa förutsättningarna att bedriva sin trafik i
            det svenska transportsystemet vill vi också ha ett så robust system
            som möjligt. Järnvägen, fru talman, blir inte bättre av att vi
            inte gör de nödvändiga satsningarna. Då kommer staten att skjuta
            till sitt, men det finns också styrande principer från EU och
            ett rimlighetsperspektiv att man som operatör i någon form ändå
            står för en del av kostnaderna i enlighet med hur mycket man använder
            och sliter på systemet. Operatörerna kommer i slutändan att vara
            tacksamma för att de får ett stabilt system där de kan lita på
            att resor och transporter fungerar och kommer fram.
          </note>
          <note>
            Fru talman! Jag invänder kraftigt mot beskrivningen att vi går
            mot något slags domedagsscenario. Tvärtom tror jag att vi tack
            vare de historiska satsningarna med 522 miljarder på transportsystemet
            och med en anpassning av banavgifterna mer i enlighet med hur
            systemet används kan komma till rätta med många decennier av eftersatt
            underhåll.
          </note>
          <note type="speaker">
            Anf. 34 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Anders Ygeman är oerhört orolig för tågoperatörernas
            eventuella död – den död jag tänker åsamka dem med höjda banavgifter.
            Men inte med ett ord bekymrar han sig över åkarnas död med den
            tänkta lastbilsskatten, eller den död som möjligtvis kan uppstå
            för hela näringar, till exempel skogsindustrierna.
          </note>
          <note>
            Anders Ygeman och jag borde vara relativt överens om att för
            att Sveriges jobbförutsättningar, tillväxt och konkurrenskraft
            ska öka även i fortsättningen måste vi använda vår infrastruktur
            på ett så bra sätt som möjligt. Vi måste börja vårda vår infrastruktur,
            vilket inte alltid har gjorts, och våga bygga ut, bygga om och
            bygga till.
          </note>
          <note>
            Detta kan vi bara göra när vårt näringsliv fungerar. Staten har
            inga egna pengar, och vi trycker dem inte heller själva. Därför
            måste vi verkligen fundera på om vi får rätt effekt av de åtgärder
            som vidtas.
          </note>
          <note>
            Det är oerhört lätt att fundera kring banavgifterna. Då blir
            frågan: Ska vi frångå principen att varje trafikslag ska stå för
            sina egna kostnader, en princip som jag tror att vi i grunden
            är överens om? Frågan är bara hur man vet att man trycker ut den
            ena mer än den andra. Svaret är: Det vet vi inte riktigt. Det
            är därför som VTI har fått uppdraget att titta på alla trafikslagens
            kostnader, men också näringslivets kostnader kopplat till de olika
            trafikslagen.
          </note>
          <note>
            Vad är det man påverkar med banavgifterna? Ja, man betalar det
            direkta slitaget. Det stämmer, som Anders Ygeman sade, att fram
            till 2006 var det regeringen som fattade beslutet som banavgifter.
            Nu är det Trafikverket som är ansvarig myndighet.
          </note>
          <note>
            Den procentandel som företagen betalar i banavgifter – Jessica
            Rosencrantz var inne på det – får inte göra att man tränger ut
            några andra marknadssegment. Man får inte ta vilket pris som helst.
            Banavgifterna i Sverige är de lägsta i Europa. Vi tar inte ens
            en gång ut den fulla andel som vi skulle ha rätt till.
          </note>
          <note>
            Däremot har vi varit tydliga i diskussionerna med inte minst
            operatörerna och näringslivet, som tycker att varje kostnad som
            de kan bli av med är bra, och sagt att varenda krona i banavgift
            går tillbaka till att vårda den järnväg vi har, till drift och
            underhåll. Man kan naturligtvis tycka att det vore bättre att
            det gjordes först, och sedan får man betala. Men här handlar det
            om att över huvud taget återfå järnvägens konkurrenskraft. Då
            är punklighet och säkerhet viktiga ingredienser. Därför behövs
            banavgifterna.
          </note>
          <note>
            Anders Ygeman skulle möjligtvis kunna fundera på: Om vi inte
            ska höja banavgifterna, varför ska vi ha en lastbilsskatt, en
            höjd avgift på våra vägar som gör att företag direkt kan slås
            ut? Är det meningen att det ska införas utan att det egentligen
            finns en kunskap om vilken internaliseringsgrad som finns hos
            respektive transportslag? Är det inte rimligt att först se hur
            det ser ut för att sedan kunna veta vad som faktiskt behöver göras?
            Eller är det mer comme il faut, mer politiskt korrekt att i vissa
            sammanhang företräda tågoperatörer och i andra åkeriägarna? Jag
            tycker att man i så fall borde sansa sig så att vi vet vad som
            gäller.
          </note>
          <note type="speaker">
            Anf. 35 ANDERS YGEMAN (S):
          </note>
          <note>
            Fru talman! Först en allmän reflexion: Det kanske vore värt att
            se över om vi inte ska införa en frågestund där statsråden kan
            fråga ut riksdagsledamöter, eftersom det verkar vara interpellationsinstrumentets
            främsta syfte nu. Jag ställer en eller två enkla frågor som statsrådet
            har fått två, tre eller fyra veckor på sig att besvara. Inget
            svar, debatten fortsätter, omgång efter omgång, inga svar men
            en massa frågor till riksdagen. Det kanske vore angeläget att
            tillfredsställa detta genom en speciell frågestund där statsråden
            får möjlighet att ställa frågor till riksdagsledamöter.
          </note>
          <note>
            Det som blir tydligt i debatten är att regeringen bejakar femdubblingen
            av banavgifter. Man har beställt en femdubbling av banavgifterna,
            och man har beslutat att femdubbla banavgifterna på järnväg.
          </note>
          <note>
            Vår kritik mot femdubblingen är tvådelad. För det första tar
            man betalt för en infrastruktur som inte fungerar. Det går inte
            att femdubbla priset utan att leverera tillräckligt bra kvalitet.
            Man kan inte ta betalt för en Rolls Royce och sälja en Skoda.
            Det är det tricket regeringen försöker göra.
          </note>
          <note>
            För det andra kan man inte göra den här femdubblingen om man
            inte tar ut motsvarande avgifter på de andra transportslagen.
            Det är ganska avslöjande. Regeringen har till dags dato dubblat
            avgifterna på järnväg utan att veta vad de riktiga kostnaderna
            för väg är. Man går vidare och säger sig nu vilja femdubbla banavgifterna
            för järnväg utan att ha tagit reda på vad de verkliga kostnaderna
            på väg är. Varför är det så viktigt att straffa ut järnvägen när
            man inte har tagit reda på de verkliga kostnaderna?
          </note>
          <note>
            Jessica Rosencrantz och statsrådet viftar glatt med Riksrevisionens
            rapport och säger: Titta, Riksrevisionen vill också att man höjer
            banavgifterna. Det stämmer ju. Men kanske hade det varit värt
            att läsa hela stycket. Vad är det som Riksrevisionen anför som
            argument för att höja banavgifterna? Jo, det är för att minska
            trafiken på järnvägen. Man vill tränga bort tåg från järnvägen
            för att på så sätt ge mer utrymme för rälsen och större utrymme
            mellan tågen och därmed uppnå det som regeringen inte har lyckats
            med hittills, det vill säga punktlig järnvägstrafik.
          </note>
          <note>
            Min ödmjuka fråga till Jessica Rosencrantz och Catharina Elmsäter-Svärd
            är: Är det också regeringens motiv för att femdubbla banavgifterna
            – att kraftigt minska tågtrafiken? Det tror jag att en och annan
            väljare och en och annan tågresenär skulle vara intresserad av
            att veta. Det blir naturligtvis resultatet. Allt annat lika och
            femdubblat pris för en tjänst leder till minskat utnyttjande av
            den tjänsten. Det vore oerhört spännande att höra svaret.
          </note>
          <note>
            Vi har lägre banavgifter än många europeiska länder, säger Rosencrantz
            och Elmsäter-Svärd. Det är en klen tröst för dem som kör i Sverige
            och har en infrastruktur som inte fungerar och som inte kan skicka
            i väg kostnaden till godsköpare eller julfirande resenärer. Det
            är en klen tröst att avgifterna är lägre än i andra europeiska
            länder om det man köper, järnvägstrafik, inte fungerar. Om antalet
            allvarliga fel i järnvägstrafiken fyrdubblats under samma tid
            som regeringen har fördubblat banavgifterna kunde man tänka sig
            att en rimlig åtgärd hade varit att rabattera banavgifterna tills
            infrastrukturen fungerar och järnvägen levererar det som resenärerna
            har rätt att kräva, punktlig trafik.
          </note>
          <note type="speaker">
            Anf. 36 JESSICA ROSENCRANTZ (M):
          </note>
          <note>
            Fru talman! Det är väl inte så mycket att tillägga till det jag
            sade tidigare, men jag känner mig tvungen att gå upp och bemöta
            Anders Ygemans anförande.
          </note>
          <note>
            Det stämmer att Riksrevisionen har ett resonemang om hur operatörerna
            i dag använder och utnyttjar systemet och huruvida det verkligen
            är på bästa sätt. Där landar man i slutsatsen: Nej, så är inte
            fallet. Man diskuterar inte bara höjda banavgifter utan även differentiering
            av banavgifterna. Där kommer Riksrevisionen in på ganska intressanta
            resonemang.
          </note>
          <note>
            Utan att säga att de har rätt i sak kan jag bara ange att de
            diskuterar exempelvis om en differentiering av banavgifterna skulle
            kunna leda till att man utnyttjar tåglägena bättre och att man
            kanske väljer andra resvägar än i dag. Systemet är helt enkelt
            inte när det gäller banavgifterna upplagt så att man ska behöva
            ta hänsyn till att man verkligen använder systemet optimalt. Här
            kan vi föra en diskussion om tomma tåglägen, lägen som inte används.
            Man samlar hellre på sig tåglägen, och så ser man hur många som
            behöver användas. Det handlar också om vilka sträckningar operatörerna
            har.
          </note>
          <note>
            Jag skulle vilja säga: Ja, Riksrevisionen för ett resonemang
            om detta, men bedömningen som helhet är inte att man ska ha mindre
            trafik. Min bedömning är att vi inte ska ha mindre trafik, utan
            vi måste använda systemet bättre. Det är också det som Riksrevisionen
            resonerar kring.
          </note>
          <note>
            Jag tycker dock att Ygeman är lite väl raljant. Vi kan ändå konstatera
            att enligt Trafikverkets bedömning av storleksordningen när det
            gäller kostnaderna betalar persontrafiken i dag 80 procent av
            marginalkostnaderna, medan godstrafiken endast står för 30 procent.
            Det är klart att det finns anledning att fundera, vrida och vända
            för att se till att operatörerna betalar motsvarande hur de använder
            systemet.
          </note>
          <note type="speaker">
            Anf. 37 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Anders Ygemans fråga var: Vilka åtgärder tänker regeringen
            vidta för att inte Tågkompaniets dystra förutsägelser om en förestående
            död för järnvägsföretagen ska gå i uppfyllelse?
          </note>
          <note>
            Återigen: Svaret på Anders Ygemans fråga är att vi ska se till
            att järnvägen fungerar, vilket den inte har gjort under många
            år tidigare. Järnvägen fungerar tryggt, säkert och punktligt.
            Att järnvägens funktion är någonting som man kan lita på är den
            absolut viktigaste förutsättningen för att konkurrenskraften för
            järnvägen ska kunna bibehållas och för att Tågkompaniet inte ska
            behöva se en dyster död framför sig.
          </note>
          <note>
            Jag vill upprepa för Anders Ygeman att regeringen insåg redan
            när den tillträdde 2006 att underhållet har varit eftersatt och
            att det behöver göras någonting åt det. Därför har anslaget för
            drift och underhåll ökat år efter år. Anslaget för drift och underhåll
            på järnväg har fördubblats jämfört med när Socialdemokraterna
            tidigare hade ansvaret för järnvägen.
          </note>
          <note>
            Men vi tycker inte att det räcker med att vårda det som vi redan
            har, för vi tänker även framåt. Därför kommer det att finnas pengar
            för att bygga om, bygga ut och bygga nytt. Det handlar om tillgången
            till kapacitet.
          </note>
          <note>
            Jag tycker att det är rimligt att den som använder järnvägen
            också betalar en rimlig banavgift för det slitage som man åstadkommer.
          </note>
          <note>
            Sedan var Jessica Rosencrantz inne på ytterligare steg som regeringen
            tar. Trafikverket har fått i uppdrag från regeringen att se hur
            och på vilket sätt man kan använda banavgifterna som ett bra ekonomiskt
            styrmedel.
          </note>
          <note>
            Banavgifterna kan differentieras, till exempel genom av- och
            påavgifter och genom kvalitetsavgifter när någon stör eller förstör
            för någon annan.
          </note>
          <note>
            Ytterst handlar det om det samarbete som pågår mellan aktörer
            i järnvägsbranschen. Alla bjuder till för att punktligheten ska
            komma i första rummet. Det är en av de viktigaste delarna för
            en järnvägsoperatör, oavsett om det finns människor med ombord
            eller om det är gods som transporteras. Det är en form av en förtroendesituation
            för att människor både vill och ska kunna välja tåget utan att
            först behöva fundera om de verkligen ska göra det.
          </note>
          <note type="speaker">
            Anf. 38 ANDERS YGEMAN (S):
          </note>
          <note>
            Herr talman! Regeringens svar är att den ska se till att tågen
            går i tid. Nu har den sju år av misslyckanden bakom sig. Jag önskar
            regeringen lycka till under de sista månaderna vid makten. Hittills
            har ju punktligheten minskat, missnöjet ökat och antalet allvarliga
            fel fyrdubblats. Det är ingen hejd på järnvägens problem.
          </note>
          <note>
            Det är bara att fråga svenska folket eller en järnvägsresenär.
            Då är det nog en stor andel av svenska folket som säger att man
            har valt bort järnvägen som resesätt därför att man inte litar
            på punktligheten.
          </note>
          <note>
            Då måste man som ansvarigt statsråd ställa sig frågan: Kommer
            en femdubbling av banavgifterna för järnväg att leda till att
            fler resenärer väljer järnväg?
          </note>
          <note>
            Med ett litet leende på läpparna citerade ministern Tågkompaniets
            vd, och jag hänvisade till honom i en interpellation. Han undrar
            om regeringen vill ta död på Tågkompaniet. Vill man inte ha någon
            järnvägstrafik i landet eftersom man är beredd att straffa ut
            Tågkompaniet på det här sättet?
          </note>
          <note>
            Det faktum att man är beredd att femdubbla banavgifterna utan
            att se till att järnvägen fungerar riskerar att leda till precis
            det. Det blir färre resenärer på järnväg, mindre gods på järnväg
            och ökade klimatutsläpp.
          </note>
          <note>
            Vi anser att man borde ta den rakt motsatta vägen: först en järnväg
            som fungerar, först en utredning om vilka utsläpp som de olika
            trafikslagen leder till, sedan justeringar av banavgiften utifrån
            detta.
          </note>
          <note type="speaker">
            Anf. 39 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Det som Anders Ygeman sade i sitt senaste anförande
            har vi säkert all anledning att återkomma till nästa vecka när
            det är budgetdebatt. Det ska bli väldigt intressant att höra hur
            denna satsning på drift och underhåll ska kunna göras på järnvägen
            samtidigt som man bortser från banavgifterna. Då blir det plötsligt
            ett antal miljoner som inte ska ingå i drift och underhåll. Men
            för ordningens skull tar vi den debatten på tisdag nästa vecka.
          </note>
          <note>
            Att resenärerna skulle välja bort att åka med tåg på grund av
            höga banavgifter är ett väldigt konstigt resonemang. Nej, det
            tror jag inte. Resenärerna väljer bort att åka tåg om de inte
            vågar lita på att tåget kommer fram i tid.
          </note>
          <note>
            Där är den stora och avgörande skillnaden. Tågens punktlighet
            är det som har direkt inverkan på förtroendet när det gäller om
            människor ska välja att resa med tågen eller om vår basindustri
            ska välja att transportera gods på järnvägen.
          </note>
          <note>
            Eftersom järnvägen har varit så eftersatt har det medfört att
            man inte kan lita på tågen. Detta är anledningen till att regeringen
            år efter år har satsat och nu fördubblat anslaget för drift och
            underhåll.
          </note>
          <note>
            Men det är ju ingen quick fix. Det kommer att ta ett antal år
            innan järnvägen har återställts så att den har den standard som
            den en gång i tiden hade. Jag är den första att beklaga det. Men
            jag är också en av de första att verkligen se till att det blir
            en ändring, och det är det en alliansregering som har sett till.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2013/14:197 om tågtrafiken i jul
          </note>
          <note type="speaker">
            Anf. 40 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Anders Ygeman har frågat mig vilket råd jag ger
            till de resenärer som planerar att ta tåget i jul.
          </note>
          <note>
            Julen är för många en av de viktigaste högtiderna då man vill
            samlas och träffa familj och vänner. Det betyder att många också
            behöver resa – en resa som företas med ett eller flera av de fyra
            trafikslagen.
          </note>
          <note>
            Trafikverket har i samarbete med övriga branschaktörer genomfört
            omfattande vinterförberedelser för att kunna hantera extrema vädersituationer
            och snabbt kunna agera i väg- och järnvägssystemet om det uppstår
            störningar. Det går aldrig att garantera att störningar inte uppstår,
            men en organisation är på plats och kan vidta åtgärder.
          </note>
          <note>
            Anders Ygeman menar att regeringen sänkt anslagen till järnväg,
            vilket jag har bemött i andra sammanhang. Men jag vill återigen
            påminna om att regeringen fördubblat resurserna till järnvägsunderhåll
            jämfört med de nivåer som gällde när Alliansen tog över 2006.
          </note>
          <note>
            Anders Ygeman har mycket noggrant granskat budgetpropositionen
            och trott sig upptäcka att regeringen sänkt ambitionerna. Men
            så är förstås inte fallet. Att nivåerna skiljer mellan 2013 och
            2014 beror på att regeringen gjorde en särskild ökad satsning
            2012 och 2013 på bland annat järnvägsunderhåll.
          </note>
          <note>
            I infrastrukturpropositionen som lämnades till riksdagen i september
            2012 ökade regeringen de ekonomiska ramarna över en tolvårsperiod
            från 64 miljarder kronor åren 2010–2021 till 86 miljarder kronor
            för åren 2014–2025. Därför kan jag med trygghet hävda att resurserna
            till järnvägen ökat.
          </note>
          <note>
            För att återgå till Anders Ygemans fråga om vilket råd jag vill
            ge tågresenärerna: Ja, vill du åka tåg, så ta tåget.
          </note>
          <note type="speaker">
            Anf. 41 ANDERS YGEMAN (S):
          </note>
          <note>
            Herr talman! Statsrådets svar avvek från det utskickade svaret.
            Jag återkommer till det i slutet av mitt inlägg.
          </note>
          <note>
            Man kan tycka att det är roligt att fråga statsrådet vilket råd
            hon ska ge till resenärerna i jul. Tyvärr är det raka motsatsen.
          </note>
          <note>
            Tidigare jular har resenärer av statsrådet fått rådet att ta
            med sig termos, varma kläder och filt för att ge sig ut i tågtrafiken.
            Vi vet att i dag är det fler resenärer än någonsin som blir försenade
            i tågtrafiken. När vi nu står inför en ny vinter och ny jul undrar
            jag naturligtvis om statsrådet står fast vid sin rekommendation.
            Jag återkommer till den.
          </note>
          <note>
            Nu har vi haft två tre debatter här i kammaren, och varje gång
            säger statsrådet att Moderaterna satsar mer på järnvägsunderhåll
            än Socialdemokraterna och att det inte sker någon nedskärning
            av järnvägsunderhåll. Då vill jag, herr talman, påminna riksdagens
            kammare om att sedan den dag statsrådet kom in i riksdagen, den
            1 mars 1996, har riksdagen fattat beslut om anslag till underhåll
            av järnvägar 35 gånger – höst och vår. Några av omröstningarna
            har statsrådet inte varit närvarande vid, för hon gjorde en liten
            sväng till Stockholms läns landsting.
          </note>
          <note>
            I 35 omröstningar om anslaget för järnvägsunderhåll här i kammaren
            har Moderaterna inte vid något tillfälle föreslagit en enda krona
            mer än Socialdemokraterna i anslag till underhåll av järnvägen.
            Av 35 chanser har 0 tagits. Att stå här i kammaren och säga att
            man föreslår mycket högre anslag blir en ren lögn. Inte i en enda
            omröstning, Catharina Elmsäter-Svärd, har du röstat för en enda
            krona mer till järnvägen, trots att du har haft nästan 35 chanser.
          </note>
          <note>
            Sanningen är att när Moderaterna var i opposition ville de skära
            ned underhållet, och när de är i majoritet vill de inte leva upp
            till Trafikverkets och Kapacitetsutredningens rekommendationer.
          </note>
          <note>
            Därför ställde jag denna fråga till statsrådet: Vilket råd ger
            du till de resenärer som nu ska åka och möta sina nära och kära
            i vinter? Det tidigare rådet var inte opåkallat, för resenärerna
            hamnade ute i snödrivan. De hade nytta av filten och termokläderna,
            för de stod där och frös.
          </note>
          <note>
            Därför blir det lite lustigt, herr talman, när det muntliga svaret
            i kammaren är: Ja, vill du åka tåg, så ta tåget. Men rådet i det
            skriftliga svaret är: För att återgå till Anders Ygemans fråga,
            vilka råd vill jag ge tågresenärerna? Ta tåget och känn er trygga
            med det. Jag kan inte dra någon annan slutsats än att statsrådet
            inte klarar att stå för utfästelsen att det är tryggt att ta tåget
            i jul.
          </note>
          <note type="speaker">
            Anf. 42 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Rent formellt är det väl ändå det talade ordet som
            gäller, men jag har inget som helst problem med att man ska kunna
            ha det tryggt.
          </note>
          <note>
            Järnvägen, att ta sig fram med tåg, är ett av de absolut säkraste
            trafikslagen, och det är särskilt bra när man ska åka i tider
            med mycket resande. Det är mycket mer säkert än att sätta sig
            i en bil och fara i väg på vägarna runt ikring. Det är fortfarande
            ett av de mest säkra trafikslagen, och det ska man kunna känna
            sig trygg med.
          </note>
          <note>
            Det är ett väldigt märkligt resonemang Anders Ygeman för, tycker
            jag. Han tar – som han själv brukar uttrycka det i debatterna
            – till ett retoriskt knep och säger att Moderaterna, som är en
            del av Alliansen, under 35 tillfällen har avslagit möjligheten
            att ge mer pengar till järnvägen. Jag tycker i så fall att det
            är mer anmärkningsvärt att Socialdemokraterna har missat 35 chanser
            att kunna göra mycket mer än vad de de facto gjorde.
          </note>
          <note>
            När Moderaterna tillsammans med alliansregeringen har majoritet
            har vi gjort någonting av det och höjt anslagen. Ni hade chansen
            och gjorde inte det utan skyller på att oppositionen ville dra
            ned. Men då fanns faktiskt en möjlighet till majoritet, eller
            åtminstone samarbete, med Vänsterpartiet och Miljöpartiet.
          </note>
          <note>
            Anders Ygeman och jag brukar ha många olika debatter. Vi hade
            en för ungefär två år sedan i Näringslivets Hus. Vi är där i början
            av året när byggindustrierna har en stor övning. Den brukar sändas
            på SVT Forum, och jag tror att den fortfarande går där. Då, herr
            talman, sade Anders Ygeman till mig att man aldrig ska ge myndigheterna
            vad de säger att de vill ha. Jag minns att jag vid det tillfället
            sade: Jag delar inte den uppfattningen.
          </note>
          <note>
            Vi har snarare, så nära man kan komma, givit Trafikverket precis
            det de har sagt att de behöver och vill ha. Det är kanske skillnad
            jämfört med tidigare när Banverket stred för att få mer pengar
            till drift och underhåll. En vän och tidigare kollega, Ulf Adelsohn,
            har haft uppdraget som ordförande för SJ. I sin roll som ordförande
            undertecknade och skickade han bland annat ett brev 2001 till
            dåvarande Banverket om att mer pengar behövdes till drift och
            underhåll. Svaret från den dåvarande regeringen var: Tack, men
            nej tack!
          </note>
          <note>
            Herr talman! Man kan raljera lite lätt över vilka råd jag ska
            ge till resenärer. Det kan vara viktigt med tanke på att det finns
            människor och resenärer inom alla de olika trafikslagen som, inför
            en stor resandehelg, kanske funderar: Vilket trafikslag ska jag
            använda, kommer vi fram och hur planerar vi? Julen skapar ju mycket
            förväntningar.
          </note>
          <note>
            För mig är det viktigt att var och en tar det ansvar man behöver
            ta, oavsett om man är infrastrukturhållare, som ska ha ordning
            på till exempel järnvägsspåren, eller järnvägsoperatör, som ska
            se till att tågen är framme i tid och att lokföraren är på plats.
          </note>
          <note>
            För en enskild individ, oavsett när man är ute, följer det med
            någon form av fråga: Hur blir resan så bra som möjligt, och hur
            kan vi vara beredda om någonting händer?
          </note>
          <note>
            Jag utgår ifrån att även Anders Ygeman, om han och familjen ska
            åka till fjällen eller någonting, tänker på om de har med sig
            en extra spade i bilen eller om de har packat de lite varmare
            kläderna högst upp om någonting händer och bilen får stopp eller
            punktering. Det är ju inte konstigare än att man försöker göra
            tillvaron så bra som möjligt. Där har alla ett ansvar.
          </note>
          <note type="speaker">
            Anf. 43 ANDERS YGEMAN (S):
          </note>
          <note>
            Herr talman! Alla ska ta det ansvar som ankommer på dem, säger
            infrastrukturministern. Ja, det är just därför jag ställer frågan.
          </note>
          <note>
            Riksrevisionen har med en motorsågs tydlighet visat hur regeringen
            har brustit i ansvaret för tågen och hur detta har lett fram till
            den bristande punktligheten.
          </note>
          <note>
            Jag frågar därför att om det börjar snöa i jul ställs tågen in.
            Vartannat tåg mellan Stockholm och Göteborg eller mellan Stockholm
            och Malmö ska ställas in om det blir ett stort snöfall.
          </note>
          <note>
            Jag frågar därför att det stämmer som infrastrukturministern
            säger, att tåget är det absolut säkraste trafikslaget. Tyvärr
            är det inte det punktligaste. Det är därför ministern tidigare
            har fått ge resenärerna rådet att ta med termos och filt om de
            ska ut och åka tåg i jul.
          </note>
          <note>
            Vårt enkla alternativ är att ge järnvägen de resurser som krävs
            och de politiska styrmedel som behövs och därmed kunna ge järnvägsresenärerna
            tåg som kommer fram i tid så att resenärerna inte behöver ta med
            sig en extra väska för termos, fleecekläder och filtar, vilket
            behövs i den moderatledda regeringens Sverige.
          </note>
          <note>
            När det gäller anslagen för underhåll kan jag vara ödmjuk. Jag
            kan säga – och jag tror att har sagt det kanske 30–40 gånger i
            debatt med ministern – att jag tycker att den socialdemokratiska
            regeringen borde ha satsat mer pengar på järnvägsunderhåll. Jag
            har inget problem med att säga det. Men det blir lite lustigt
            när Catharina Elmsäter-Svärd kritiserar den socialdemokratiska
            regeringen eftersom hon satt här i kammaren och tryckte på en
            annan röstknapp än jag när man ville skära ned 100 miljoner 1997,
            750 miljoner 1998, 500 miljoner 1999, 1 390 000 000 år 2000 och
            så vidare.
          </note>
          <note>
            Ni tyckte att järnvägsanslagen var för höga. Finansministern
            började sin karriär som finansminister med att säga att Sverige
            har överinvesterat i järnväg. Var är ansvaret för den egna politiken?
          </note>
          <note>
            När det gäller punktligheten är det fler resenärer än någonsin
            som blir försenade, enligt Riksrevisionens rapport. Beträffande
            olycksstatistiken har antalet allvarliga fel inom järnvägen fyrdubblats.
          </note>
          <note>
            Det lackar mot jul, och man kanske ska vara lite snällare – evangeliet,
            det glada budskapet. Då får jag, trots min ofromhet, avsluta med
            en from förhoppning. Det infrastrukturministern i svaret till
            mig skrev skulle vara rådet till resenärerna var: Ta tåget och
            känn er trygga med det! Då är min förhoppning, herr talman och
            fru infrastrukturminister, att det för första gången under alliansregeringens
            åtta år vid makten kan bli verklighet.
          </note>
          <note type="speaker">
            Anf. 44 Statsrådet CATHARINA ELMSÄTER-SVÄRD (M):
          </note>
          <note>
            Herr talman! När Anders Ygeman pratar om punktligheten är det
            ungefär som när många människor pratar, framför allt de som kanske
            inte åker tåg så ofta. De tror att den blir allt sämre. Men så
            är inte riktigt fallet. Däremot finns det de som åker vissa sträckor
            som har rätt: Den håller inte måttet utan måste bli bättre.
          </note>
          <note>
            Jag står varje vecka minst en eller en och en halv timme nere
            på Centralen i Stockholm och möter resenärer. Jag frågar ofta
            de som kommer fram vilka sträckor de åker på och hur ofta de åker.
            De flesta säger att det fungerar ganska bara. Men det finns ju
            tillfällen som ställer till det, i synnerhet om något händer i
            Stockholmsområdet, för där är det så många resenärer som kommer
            samtidigt, och då är det många som blir drabbade.
          </note>
          <note>
            Punktligheten förra vintern var mycket bättre än förra sommaren.
            Det är i och för sig ett tecken på hur sårbar järnvägen var med
            kontaktledningsbrott, rälsbrott och annat. Därför har fokus för
            Trafikverket, med de extraanslag som de har fått, varit att mer
            och mer gå mot att förebygga i fråga om underhåll än att behöva
            göra oplanerade, akuta insatser som ställer till det för människor
            och också kostar betydligt mer.
          </note>
          <note>
            Anders Ygeman nämner reduceringsplanerna, som det så fint kallas,
            när något händer, när det blir extremt och kommer otroligt mycket
            snö. Jag utgår från att alla är överens om att om snön ska bort
            från järnvägens spår ska det göras så säkert som möjligt för dem
            som utför arbetena på och vid spåren. Då kan man behöva ha tomtid
            när det inte går några tåg.
          </note>
          <note>
            Det prövades för några år sedan, under en av de tuffa vintrar
            som inte var en bra vinter för någon, allra minst för resenärerna.
            Då släpptes alla tåg i väg. Det fick som konsekvens att man inte
            kunde komma fram och röja, att tåg stod mellan stationerna och
            att människor fick sitta och vänta i timmar. Vi har prövat det.
            Det var ingen bra idé.
          </note>
          <note>
            Därför har branschen kommit överens om och redan planerat att
            om det blir en tillräckligt extrem situation där man måste röja
            bort snö reducerar man antalet tåg, fast man kan förlänga dem
            som går. Då har man det planerat, och då finns det ingen diskussion
            som man behöver spilla tid på, utan man kan ge resenärer information
            och fundera över om man ska sätta in ersättningsbussar eller något
            annat.
          </note>
          <note>
            Ett tydligt exempel på hur det fungerade var när den första avstängningen
            skedde under stormen Simone. Då ställdes det in tåg – från början
            planerat – eftersom man inte ville riskera människor. Det var
            en extrem vädersituation som kan uppstå. Danmark gjorde inte det.
            De hade över 5 000 personer som fanns ute på järnvägen och väntade,
            somliga ända upp till sju timmar. De lärde sig av den läxan och
            har lärt sig från Sverige.
          </note>
          <note>
            Att det är fler resenärer är någonsin som försenas är lätt att
            säga. Så kan det också bli, inte minst eftersom vi aldrig har
            haft så många resenärer på järnvägen som vi har nu. Det i sig
            är något som är positivt.
          </note>
          <note>
            Det jag märker när jag träffar alla resenärer nere på Centralen
            är att de ändå känner att de vill kunna lita på tåget, att de
            vill fortsätta åka tåget och att de vill göra det oavsett tid
            på året. Jag säger: Ja, det ska ni också kunna göra.
          </note>
          <note type="speaker">
            Anf. 45 ANDERS YGEMAN (S):
          </note>
          <note>
            Herr talman! Jag delar resenärernas vilja. Om jag skulle komma
            med ett ödmjukt tips till de resenärerna: Rösta på en regering
            som kan göra verklighet av den viljan, som inte skär ned anslagen
            med 286 miljoner kronor i budgetpropositionen, en regering som
            är beredd att ta de politiska initiativ som krävs för en fungerande
            järnväg, en regering som är beredd att göra de nyinvesteringar
            som krävs i en fungerande järnväg och en regering som inte lämnar
            resenärer på perrongen!
          </note>
          <note>
            Jag instämmer i delar av ministers syn på reduceringsplaner.
            Det kan vara en bra åtgärd vid extrem väderlek – så är det sagt.
          </note>
          <note>
            Men man ska nog också vara lite aktsam. Det finns ju en sak som
            ministern inte sade i sitt inlägg, nämligen att de inställda tågen
            är ett mycket effektivt sätt att få en bra statistik för punktlighet.
            Som den rapport från Riksrevisionen som statsrådet och en annan
            ledamot viftade med tidigare visade är detta att man ställer in
            många tåg ett av skälen till att punktlighetsstatistiken, trots
            att den ser ganska risig ut, ser någorlunda ut.
          </note>
          <note>
            Vi lever i det land, Sverige, där ett inställt tåg räknas som
            ett tåg som kom i tid. De tusentals resenärer som lämnas på perrongen
            har i själva verket i statistiken kommit fram i tid. Då är det
            inte så glädjande att hälften av alla tåg mellan Stockholm och
            Göteborg ställs in om det blir ett väldigt snöfall. På det sättet
            kan man också komma fram till, precis som statsrådet sade, att
            vintertrafiken går mycket bättre än sommartrafiken – eftersom
            man inte räknar med de inställda tågen i förseningsstatistiken.
            Jag tycker inte att det är ett hållbart sätt att resonera.
          </note>
          <note>
            Återigen, herr talman, hoppas jag, även om jag har en viss tvekan,
            att ministerns uppmaning är rätt: Ta tåget och var trygg med det!
          </note>
          <note type="speaker">
            Anf. 46 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Innan jag säger det jag tänkte säga vill jag bara
            tala om att de inställda tågen också mäts och redovisas, under
            begreppet regularitet. När man tittar på punktligheten och också
            tittar på hur regulariteten ser ut får man en uppfattning om hur
            många inställda tåg det har varit. Det är alltså inte så att de
            inte mäts och inte redovisas.
          </note>
          <note>
            Man kan köra med ord och komma tillbaka till detta att regeringen
            skulle skära ned med 286 miljoner kronor 2013–2014. Men, Anders
            Ygeman – jag ska inte ställa någon fråga, eftersom det är mitt
            avslutande inlägg: Om man har en månadslön, samma lön som är utpekad
            och som man får varje månad, men i december får en liten julbonus,
            en utökning, ska man då vara glad över den bonus som man fick
            i decemberlönen 2013, eller ska man tolka det som en nedskärning
            när den vanliga lönen sedan kommer i januari?
          </note>
          <note>
            Det är precis så regeringen har gjort. Vi ser och följer behovet
            oerhört noga, nära tillsammans med Trafikverket. Vad behöver göras?
            När kan man göra det? Det handlar om järnvägen, drift och underhåll.
            Det har – under den plan som gäller under den pågående perioden
            – ökat mer än under den tidigare S-regeringen. Varje år har vi
            tillskjutit extra pengar där vi ser att Trafikverket kan göra
            något åt det. Vi tillsköt extra pengar 2011, 2012 och ännu mer
            2103 plus att Trafikverket effektiviserar sitt eget arbete och
            tillför. Det är inte en nedskärning.
          </note>
          <note>
            Jag är glad att vi kan göra mer för järnvägen och att de som
            vill ta tåget även i jul kan göra det och också känna sig trygga.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellationerna 2013/14:131, 132, 140 och 160
            om Arbetsmiljöverket
          </note>
          <note type="speaker">
            Anf. 47 Arbetsmarknadsminister ELISABETH SVANTESSON (M):
          </note>
          <note>
            Herr talman! Olle Thorell har frågat mig vilka åtgärder jag kommer
            att vidta för att minska risken för ohälsa och olycksfall i arbetslivet
            nu när kraftiga nedskärningar har genomförts inom arbetslivsområdet,
            till exempel genom att Arbetsmiljöverkets kontor i Västerås läggs
            ned.
          </note>
          <note>
            Raimo Pärssinen har frågat mig hur arbetet för att alla ska få
            en bättre arbetsmiljö på våra arbetsplatser främjas av mindre
            resurser.
          </note>
          <note>
            Lars Mejern Larsson har frågat mig om jag anser att minskade
            resurser till Arbetsmiljöverket bidrar till att förhindra och
            minska antalet arbetsplatsolyckor och dödsfall.
          </note>
          <note>
            Peter Hultqvist har frågat mig vilka åtgärder jag avser att vidta
            för att den nu föreslagna omorganisationen inte ska resultera
            i försämrade möjligheter att driva ett framgångsrikt arbetsmiljöarbete
            och bekämpa den stegrande trenden mot ett ökat antal arbetsolyckor
            som leder till sjukfrånvaro.
          </note>
          <note>
            Jag väljer att besvara dessa fyra interpellationer samlat.
          </note>
          <note>
            Självklart bygger regeringens arbetsmiljöpolitik inte på något
            antagande om att mindre resurser skulle ge bättre arbetsmiljö.
            Det är emellertid inte heller så enkelt att arbetsmiljöproblem
            går att lösa enbart genom att tillföra mer resurser till Arbetsmiljöverket.
            Frågorna är mer komplexa än så, och det tror jag att både Raimo
            Pärssinen och Lars Mejern Larsson är väl medvetna om.
          </note>
          <note>
            Regeringens främsta prioritering är en politik för arbete och
            för att bryta utanförskapet. Denna satsning krävde omprioriteringar
            i budgeten, och effektiviseringar och besparingar gjordes inom
            ett stort antal områden inom statsförvaltningen. Detta berörde
            även Arbetsmiljöverket.
          </note>
          <note>
            Arbetsmiljöverket har sedan 2007 effektiviserat sin verksamhet
            och sänkt sina driftkostnader väsentligt. Det innebär att det
            i dag utförs fler inspektioner per inspektör än för några år sedan.
            Antalet krav i tillsynsbesluten har ökat, vilket tyder på att
            verkets arbete med urvalsmetoder för att identifiera de mest riskutsatta
            arbetsställena har gett resultat.
          </note>
          <note>
            Att information och kunskap om arbetsmiljöfrågorna når ut till
            arbetsplatserna har en stor betydelse för att arbetsmiljöarbetet
            ska bedrivas på ett bra och effektivt sätt. Den satsning som gjorts
            för att stärka Arbetsmiljöverkets arbete i denna del är därför
            viktig.
          </note>
          <note>
            Som jag har svarat i tidigare interpellationssvar i fråga om
            Arbetsmiljöverkets organisation är det myndighetens ledning som
            bestämmer hur myndigheten ska organiseras. Det centrala för regeringen
            är att myndigheten bedriver sin verksamhet på ett effektivt sätt
            som svarar mot deras uppdrag. Jag har stort förtroende för att
            myndigheten även fortsättningsvis kommer att klara detta.
          </note>
          <note>
            Det är naturligtvis viktigt att Arbetsmiljöverket bedriver sin
            verksamhet på ett effektivt och välfungerande sätt. Det får dock
            inte glömmas bort att det är arbetsgivaren som har ansvar för
            arbetsmiljön och för att lagar och regler inom området följs.
            Även arbetstagarna, de fackliga organisationerna och skyddsombuden
            har en viktig del i att arbetsmiljön på de enskilda arbetsplatserna
            utvecklas på ett positivt sätt.
          </note>
          <note>
            Jag har i flera skriftliga svar på riksdagsfrågor samt vid tidigare
            debatter här i kammaren lämnat ytterligare exempel på insatser
            som görs såväl på lagstiftningsnivå som på myndighetsnivå. Jag
            kommer att fortsätta att följa utvecklingen i nära dialog med
            Arbetsmiljöverket och med arbetsmarknadens parter.
          </note>
          <note type="speaker">
            Anf. 48 OLLE THORELL (S):
          </note>
          <note>
            Herr talman! Jag tackar statsrådet för svaret. I och för sig
            tycker jag inte att det var så mycket till svar. Men det är ett
            svar som är tämligen typiskt för det nymoderata språkbruket. Det
            är vackra ord. Man säger något så att det låter bra. Kopplingen
            till verkligheten är inte det viktigaste. Det viktigaste är att
            det låter bra.
          </note>
          <note>
            Man säger till exempel att man värnar den svenska modellen när
            man samtidigt monterar ned den. Man tricksar med sysselsättningsstatistiken
            och nämner bara att fler arbetar men låter bli att nämna att andelen
            sysselsatta är lägre. Man säger att man satsar stort på utbildning
            och skola när man väljer att satsa 20 gånger mer på skattesänkningar.
            Man gör först en massiv nedskärning på ett område, till exempel
            vuxenundervisning, för att några år senare återställa en liten
            del av detta och har mage att kalla det för en storsatsning.
          </note>
          <note>
            Detta är en visa som vi har hört förut, och den upprepas nu.
            Ärligt talat börjar det bli rätt tjatigt.
          </note>
          <note>
            Fakta är följande: Arbetsmiljöverkets resurser minskar. I dag
            har man 20 procent mindre pengar att röra sig med än 2006. De
            minskade resurserna påverkar faktiskt verksamheten. Det är klart
            att alla myndigheter måste effektiveras och att de måste utveckla
            sina metoder. Men det finns en gräns då effektiviseringen i stället
            ersätts av utarmning, lägre kvalitet på arbetet och negativa effekter
            på arbetsmiljöarbetet i stort. Det blir helt enkelt sämre när
            man skär ned resurserna radikalt och utarmar organisationen.
          </note>
          <note>
            Jag kan nämna ytterligare fakta. År 2006 fanns det 381 arbetsmiljöinspektörer.
            Nu finns det 280. År 2006 gjordes 40 000 inspektionsbesök. Nu
            har antalet inspektioner minskat med en fjärdedel.
          </note>
          <note>
            ILO har rekommendationer som innebär att det bör finnas en arbetsmiljöinspektör
            per 10 000 anställda. Efter dessa neddragningar har Sverige 0,6
            inspektörer per 10 000 anställda. Det är sämst i Norden. Det duger
            inte.
          </note>
          <note>
            En av de första sakerna som regeringen gjorde när den kom till
            makten var att lägga ned Arbetslivsinstitutet. Där skar man bort
            400 miljoner på ett bräde. Effekten är att vi på ett område där
            vi tidigare har varit världsledande nu står i skamvrån som ett
            av bara två länder i Europa som inte har en sammanhållen nationell
            arbetslivsforskning.
          </note>
          <note>
            Regeringen har skurit ned på anslaget till företagshälsovården
            och dragit ned på medlen till utbildning av skyddsombud. Som lök
            på laxen har nu en omorganisation lanserats som ytterligare kommer
            att försvåra det viktiga arbetsmiljöarbetet. Verket krymper sin
            organisation, distrikten blir färre och lokalkontor läggs ned,
            bland annat i Västerås.
          </note>
          <note>
            Jag har varit på Arbetsmiljöverkets kontor i Västerås och talat
            med dem som jobbar där. De är lojala tjänstemän som utför sitt
            uppdrag på bästa möjliga sätt med de resurser som de har. Det
            kommer de att fortsätta göra, även om kontoret flyttas till Örebro.
            Men budskapet från dem till mig var tydligt, och jag ska nu förmedla
            det till arbetsmarknadsministern. De sade: Det är klart att det
            kommer att bli sämre.
          </note>
          <note>
            Jag upprepar därför min fråga. Vilka åtgärder ämnar ministern
            vidta för att minska risken för ohälsa och olycksfall i arbetslivet
            när kraftiga nedskärningar nu genomförs på området?
          </note>
          <note type="speaker">
            Anf. 49 RAIMO PÄRSSINEN (S):
          </note>
          <note>
            Herr talman! Nu har vi återigen en debatt här i kammaren som
            handlar om arbetsmiljöfrågor och vilken organisation och vilka
            verktyg staten har för att verkligen se till att det blir en bättre
            arbetsmiljö här i Sverige.
          </note>
          <note>
            Då svarar arbetsmarknadsministern att detta självklart inte bygger
            på vilka resurser Arbetsmiljöverket har utan att det är mer komplext.
            Vad menas med detta? Finns det ytterligare ett svar bakom begreppet
            att det är mer komplext?
          </note>
          <note>
            Sanningen är, precis som Olle Thorell och andra har berättat,
            att Arbetsmiljöverket 2006 hade en budget som låg på nästan 560
            miljoner kronor. År 2014 får Arbetsmiljöverket 520 miljoner kronor.
            Men om man räknar om pengarna från 2006 till dagens penningvärde
            blir det 663 miljoner kronor. Det är alltså en massiv nedskärning
            av Arbetsmiljöverkets resurser.
          </note>
          <note>
            Min fråga var ganska enkel: På vilket sätt främjar det arbetsmiljöarbetet
            i Sverige att man sänker Arbetsmiljöverkets resurser? Då svarade
            ministern att det är en komplex fråga som inte bara handlar om
            resurser.
          </note>
          <note>
            Då har jag ytterligare en fråga: Vad mer ligger i det komplexa?
            Det är klart att resurser spelar roll.
          </note>
          <note>
            För ni moderater samma resonemang när det gäller skolan, alltså
            att det inte handlar om hur många lärare vi har? För ni samma
            resonemang när ni talar om rättsvårdande myndigheter, alltså att
            det inte handlar om hur många poliser vi har?
          </note>
          <note>
            Man kan alltså minska antalet arbetsmiljöinspektörer. Det är
            också precis det ni gör nu. Elisabeth Svantesson har lagt fram
            en plan för Arbetsmiljöverket som innebär att de ska ned till
            200 inspektörer 2017. Det handlar tydligen inte om resurser utan
            om mer komplexa saker. Då kan vi väl ta upp den diskussionen här?
            Vad är det som är mer komplext?
          </note>
          <note>
            Ja, det går att skratta åt frågan, Elisabeth Svantesson, om man
            är arbetsmarknadsminister. Det visar bara på det totala ointresset
            och på nonchalans.
          </note>
          <note>
            Jag kan ta upp det andra begreppet som ni använder, nämligen
            att ni var tvungna att spara på Arbetsmiljöverket för att bekämpa
            utanförskapet. Har ni hört?
          </note>
          <note>
            Var sker det en stor utslagning av människor om inte i arbetslivet?
            Belastningsskadorna kostar 50 000 kronor i minuten. Alla dessa
            människor tvingas lämna arbetslivet i förtid samtidigt som ni
            moderater för ett samtal om att vi borde jobba längre. Dessutom
            skär ni ned på resurserna till arbetsmiljön och på forskningen
            kring arbetsmiljön därför att ni ska bekämpa utanförskapet.
          </note>
          <note>
            Jag hade en interpellationsdebatt för någon vecka sedan med Stefan
            Attefall som försökte beslå kammaren med lögn. Han sade att Arbetsmiljöverket
            har fått mer resurser, och han sade att olycksfallsstatistiken
            går åt rätt håll. Om det är någonting som gör mig upprörd så är
            det när man försöker slå blå dunster i ögonen på riksdagsledamöter
            och Sveriges befolkning.
          </note>
          <note>
            Det är det här som är det undanglidande svaret. Låt oss ta då
            en djup diskussion om det som är komplext! Handlar det om att
            Arbetsmiljöverket inte kan ersätta specialkompetens som ska hantera
            kemikalier och arbetsmiljömedicinska saker? Handlar inte det också
            om resurser? Jag hoppas verkligen att vi kan få en seriös diskussion
            om verkets roll, om resursers roll och om kunskaps roll, Elisabeth
            Svantesson – eller om hur utanförskapet bekämpas. Görs det genom
            att vi försämrar möjligheterna till ett gott arbetsmiljöarbete
            i Sverige? Kan vi få svar på den frågan?
          </note>
          <note type="speaker">
            Anf. 50 LARS MEJERN LARSSON (S):
          </note>
          <note>
            Herr talman! Författaren och skribenten Anneli Jordahl konstaterar
            att Dagens Nyheter har skrivit mer om att sprängningen för Citybanan
            i Stockholm har orsakat skador på stadens kyrkor än om att fem
            byggnadsarbetskamrater har fått sätta livet till under arbetets
            gång. Vad är det som händer i Sverige? Vi har en situation som
            är ohygglig. Det avlider ungefär en person i veckan på arbetsplatserna
            runt om i Sverige. Det är någonting som är svårt att ta till sig.
          </note>
          <note>
            Nästan ännu svårare att ta till sig är att den sittande regeringen
            samtidigt för en arbetsmarknadspolitik som leder till fler arbetsplatsolyckor.
            Dessutom bantar man och monterar ned delar av Arbetsmiljöverket,
            som kanske är ett av samhällets viktigaste verktyg i kampen för
            en bättre och säkrare arbetsmiljö. Vi har också en minister som
            inte tänker ge mig ett svar på min fråga om huruvida mindre resurser
            ger en positiv effekt på antalet dödsfall och olyckor på landets
            arbetsplatser.
          </note>
          <note>
            Herr talman! Det hör väl till god ton, så jag vill ändå tacka
            för det korta och koncisa svaret. Det visar klart och tydligt
            att ministern, precis som när det gäller andra områden i regeringens
            politik, är övertygad – nej, jag vill påstå att ministern är fanatiskt
            övertygad – om att skattesänkningar är den enda lösningen på alla
            problem.
          </note>
          <note>
            I sitt svar säger ministern så här: Självklart bygger inte regeringens
            arbetsmiljöpolitik på något antagande om att mindre resurser skulle
            ge bättre arbetsmiljö. Det är ett intressant svar, måste jag säga
            – självklart bygger inte regeringens arbetsmiljöpolitik på något
            antagande om att mindre resurser skulle ge bättre arbetsmiljö.
            Innebär detta att regeringen medvetet minskar anslagen till Arbetsmiljöverket
            för att få sämre arbetsmiljö och fler arbetsplatsolyckor? Eller
            ska slutsatsen vara att skattesänkningar går före resurser till
            att upprätthålla en god arbetsmiljö på landets arbetsplatser?
          </note>
          <note>
            Det jag hade hoppats skulle ge mig en klarare bild av regeringens
            politik i arbetsmiljöfrågan har tyvärr inte gett mig någon vägledning
            alls. Min slutsats så här långt är att ministern vill sopa problematiken
            med olycksfall på landets arbetsplatser under mattan.
          </note>
          <note>
            Herr talman! För mig är det självklart: Ingen ska dö eller skadas
            på jobbet. Att någon dör på jobbet är något som bara inte får
            hända. För mig är regeringens svar – eller icke-svar – beklämmande.
            Därför frågar jag om mina slutsatser utifrån det svar jag har
            mottagit är riktiga, nämligen att regeringen medvetet minskar
            anslagen till Arbetsmiljöverket för att få sämre arbetsmiljö och
            fler arbetsplatsolyckor. Eller ska slutsatsen vara att skattesänkningar
            går före resurser till att upprätthålla en god arbetsmiljö på
            landets arbetsplatser?
          </note>
          <note type="speaker">
            Anf. 51 PETER HULTQVIST (S):
          </note>
          <note>
            Herr talman! Jag tackar ministern för svaret.
          </note>
          <note>
            År 2010 hade vi 28 386 arbetsplatsolyckor med efterföljande sjukfrånvaro.
            År 2012 låg vi på 29 071. Det är alltså en trend som har börjat
            gå uppåt efter att tidigare ha gått ned. Det måste naturligtvis
            bero på någonting; det är inte så att det kommer bara av sig själv.
            Den utveckling vi har haft inom området, med först nedläggning
            av Arbetslivsinstitutet och sedan nedskärningar inom Arbetsmiljöverket,
            har naturligtvis effekter.
          </note>
          <note>
            Sverige har i dag 0,6 inspektörer per 10 000 anställda. I Norge
            har man 1,85 inspektörer per 10 000 anställda och i Danmark 1,78
            inspektörer per 10 000 anställda. ILO har rekommendationen att
            man ska ha 1,0 inspektörer per 10 000 anställda. Vi ligger alltså
            under ILO-rekommendationen. Det här är ett område där Sverige
            tidigare låg i framkant. Vi uppfattades som väldigt offensiva,
            och vi drev ett omfattande utvecklingsarbete.
          </note>
          <note>
            Att vi har sjunkit när det gäller antalet inspektörer beror på
            de nedskärningar som har gjorts och som Olle Thorell tidigare
            har beskrivit. Som en effekt av regeringens politik finns det
            också inom Arbetsmiljöverket en ständigt pågående och långsam
            neddragning av verksamheten som tar sig det uttrycket att endast
            40 procent av pensionsavgångarna bland personalen tillsätts på
            nytt. Endast 40 procent av pensionsavgångarna tillsätts på nytt.
            Det innebär att det ligger ett latent tryck på att hela tiden
            minska personalstaben, och det är klart att det får effekter för
            arbetet.
          </note>
          <note>
            Ministern säger i sitt svar att man nu har fler inspektioner
            per inspektör än för några år sedan. Det säger egentligen rätt
            lite om verksamhetens helhet, men jag kan gå igenom hur det ser
            ut när det gäller inspektioner per inspektör. Genom att sätta
            ökad press på varje inspektör och genom att dra ned på personalen
            har man ökat från tidigare 100–105 förrättningar per år till kanske
            130 förrättningar per år. Man koncentrerar sig på de snabbare
            och kortare insatserna, men däremot läggs många gånger förebyggande
            arbete åt sidan. Sådant som tar tid läggs åt sidan; det får träda
            tillbaka.
          </note>
          <note>
            Tittar man sedan på verksamheten som helhet noterade Olle Thorell
            att det var 40 000 tillsynsbesök på de inspektörer som fanns 2006
            och att en fjärdedel av det har försvunnit. Omsätter man det i
            regelrätta inspektioner kan man se att vi låg på 25 784 inspektioner
            2006. År 2011 låg vi på 21 853. Hittills i år är det 18 645 gjorda,
            och det är inte mycket kvar av året. Den reella inspektionsverksamheten
            har alltså minskat som en effekt av detta.
          </note>
          <note>
            Jag tror inte att den omorganisation som nu sker inom Arbetsmiljöverket
            – alltså att man kommer att lägga ned regionkontoret i Falun och
            göra om det till filial samt koncentrera verksamheten till Örebro
            och låta den omfatta fem län i stället för som tidigare två –
            kommer att leda till någon förbättring av arbetsmiljöarbetet.
            Effekten är i stället att avståndet kommer att öka mellan Arbetsmiljöverket,
            de fackliga organisationerna och arbetsplatserna.
          </note>
          <note>
            Min fråga är: Vilka åtgärder avser ministern att vidta för att
            den nu föreslagna omorganisationen inte resulterar i försämrade
            möjligheter att bedriva ett framgångsrikt arbetsmiljöarbete och
            bekämpa den stegrande trenden med ett ökat antal arbetsolyckor
            som leder till sjukfrånvaro?
          </note>
          <note type="speaker">
            Anf. 52 KATARINA BRÄNNSTRÖM (M):
          </note>
          <note>
            Herr talman! Nu står vi här igen och diskuterar arbetsmiljö.
            Det tycker jag är bra, för det är ett viktigt område.
          </note>
          <note>
            Av den anledningen har jag låtit utredningstjänsten här i riksdagen
            ta fram en rapport om arbetsplatsolyckor som är ganska färsk.
            Den gjordes i november. Det är ganska intressant att studera vad
            man har kommit fram till där. Det som våra kära socialdemokrater
            som har skrivit dagens interpellationer påstår här i talarstolen
            stämmer inte.
          </note>
          <note>
            Antalen arbetsplatsbesök var både 2008 och 2010 väldigt höga.
            Jag kan ta 2002 som jämförelse. Då var de drygt 26 000. År 2008
            var de 33 000, år 2010 var de 33 000. Antalet gick ned något 2012
            till knappt 32 000. Likaså var olyckorna och dödsfallen i arbetet
            betydligt fler förr när Arbetsmiljöverket hade en mycket större
            budget, som ni påstår.
          </note>
          <note>
            Det finns alltså ingen relation mellan hur stor budget Arbetsmiljöverket
            har och hur många olyckor och dödsfall som sker på arbetet. Det
            är helt andra faktorer som spelar in. Därför tycker jag att det
            är viktigt att vi tittar på verkligheten, på den statistik som
            finns, och inte bara kommer med påståenden.
          </note>
          <note>
            Det som är glädjande med det som har gjorts är att Arbetsmiljöverket
            på ett gott sätt har effektiviserat sitt eget arbete. Man arbetar
            på ett modernare sätt, man har ny teknik och framför allt använder
            man en betydligt större del av sin verksamhet till kunskapsspridning.
          </note>
          <note>
            Det är inte antalet inspektörer som gör en god arbetsmiljö i
            Sverige. Ansvaret ligger hos arbetsgivarna. Det är jätteviktigt
            att man då informerar arbetsgivarna om vilka regler som gäller
            och ser till att man följer de lagar och regler som gäller.
          </note>
          <note>
            Kraften ska läggas på rätt ställe. Man ska ta reda på vilka branscher
            som är mest riskfyllda. Man ska också kontrollera de arbetsplatser
            där det sker olyckor och naturligtvis se till att arbetsgivarna
            där skärper sig. Det är ingen idé att man kontrollerar goda arbetsgivare
            på samma sätt som man kanske gjorde tidigare.
          </note>
          <note>
            Framför allt är det att använda ett modernare och bredare arbetssätt
            och en bredare kunskapsspridning som är Arbetsmiljöverkets nya
            roll. Här visar statistiken väldigt tydligt år efter år att det
            går åt rätt håll. Det har skett en liten ökning sedan 2009, och
            Arbetsmiljöverket ska nu utreda vad det kan bero på. Det vet ingen
            ännu.
          </note>
          <note>
            Jag kan alltså säga som sammanfattning att ingenting när det
            gäller arbetsmiljön var bättre förr. Allting blir bara bättre
            och bättre, och det tycker jag att vi ska glädjas åt. Vi ska vara
            glada över att i fjol var det år med näst minst döda på arbetet.
            Kanske får vi ett nytt rekord i år.
          </note>
          <note>
            Den skräckpropaganda som har spridits i medier, av fackföreningsrörelsen
            och framför allt av socialdemokrater är ohederlig. Den stämmer
            inte med verkligheten.
          </note>
          <note>
            Vi ska glädjas åt att färre människor drabbas av olyckor. Men
            vi ska också oroa oss över att det finns en del områden, till
            exempel där kvinnor arbetar, där sjukskrivningarna ökar. Det har
            Arbetsmiljöverket fått ett särskilt uppdrag att titta på. Kraften
            ska läggas där den behövs och inte på att räkna pinnar för att
            man gör antal inspektioner på ställen där det kanske inte är lika
            nödvändigt.
          </note>
          <note type="speaker">
            Anf. 53 Arbetsmarknadsminister ELISABETH SVANTESSON (M):
          </note>
          <note>
            Herr talman! Jag tackar för interpellationerna.
          </note>
          <note>
            Jag börjar med att konstatera att det finns ett stort engagemang
            för arbetsmiljöfrågorna här i riksdagen. Den 5 november svarade
            jag på tre interpellationer om arbetsmiljö. Den 22 november svarade
            jag på ytterligare två interpellationer om arbetsmiljö, och flera
            av er var här då, även Raimo Pärssinen som efterfrågar en seriös
            debatt. Jag tycker att vi har en seriös debatt om de här frågorna.
            Även om Raimo Pärssinen inte alltid får de svar som passar honom
            tycker jag verkligen att vi har en seriös debatt. Jag har även
            skriftligen svarat på fyra frågor – två av frågeställarna är här
            nu – som handlade om arbetsmiljö och Arbetsmiljöverket. Vi hade
            också en debatt i kammaren den 3 december.
          </note>
          <note>
            I alla svaren de senaste veckorna har jag redogjort för min och
            regeringens syn på arbetsmiljöpolitiken. Därför blir dagens svar
            detsamma som i tidigare debatter.
          </note>
          <note>
            Arbetsmiljöpolitikens främsta mål är att skapa en god arbetsmiljö
            på de svenska arbetsplatserna. Vi vet att arbetsmarknaden förändras
            och arbetsplatserna likaså.
          </note>
          <note>
            I regeringens arbetsmiljöpolitiska handlingsplan har vi lyft
            fram att arbetsmiljöarbetet kommer att fortsatt behöva anpassas
            utifrån nya förutsättningar som finns på arbetsmarknaden i dag
            och som kommer att finnas på arbetsmarknaden i morgon. Det är
            därför som jag här gång på gång, både i den här debatten och tidigare,
            lyfter fram att det är viktigt med tillsyn men att det också är
            viktigt med information och kunskapsspridning. Informationen och
            kunskapsspridningen måste också anpassas efter ändrade förhållanden,
            så att ingen ska behöva skadas eller dö på jobbet.
          </note>
          <note>
            När det gäller just Arbetsmiljöverkets organisation, som flera
            av er har frågat om, är det upp till varje myndighet att organisera
            arbetet så att det sker på bästa sätt. För regeringen är det centrala
            att myndigheten bedriver sin verksamhet på ett effektivt sätt
            som svarar mot uppdraget.
          </note>
          <note>
            Jag kan vända på frågeställningen: Menar Socialdemokraterna att
            det är vi politiker som ska avgöra var Arbetsmiljöverkets kontor
            ska ligga i Sverige? Jag har full tillit till att Arbetsmiljöverket
            självt, i egenskap av expertmyndighet, bäst kan göra den bedömningen.
          </note>
          <note>
            När det så gäller resurserna är det sant, precis som jag sade
            i svaret, att de första åren gjorde vi flera neddragningar i statsförvaltningen,
            bland annat på Arbetsmiljöverket. Men det är också sant att anslaget
            har ökat igen, speciellt för insatser för kunskapsspridning och
            information. När man lyssnar här i kammaren kan man lätt tro att
            Arbetsmiljöverket är det som står för god arbetsmiljö i Sverige.
            Nej, det är ute på arbetsplatserna som goda arbetsmiljöer växer
            fram. Arbetsgivarna har det ansvaret tillsammans med parterna.
            Jag har ofta talat i kammaren om samverkan, hur viktigt det är
            att vi politiker samverkar men också att man samverkar på arbetsplatserna.
          </note>
          <note>
            Arbetsmiljöverket har en otroligt viktig funktion i arbetsmiljöarbetet
            på svensk arbetsmarknad när det gäller tillsyn men också kunskap
            och informationsspridning. Speciellt när det gäller små och mindre
            företag som tycker att det är svårt att veta hur man gör rätt
            tror jag att just information och kunskapsspridning är viktigt.
          </note>
          <note>
            Debatterna här i kammaren har handlat väldigt mycket om inspektioner.
            Inspektionerna är viktiga, och nu har Katarina Brännström så föredömligt
            redogjort för hur utvecklingen har varit. Men jag tror att man
            också måste se att det finns en bredare uppgift som Arbetsmiljöverket
            har och som regeringen fokuserar på. Jag säger, som jag har sagt
            förut, att det behövs en bredd av arbetsmiljöpolitiska åtgärder.
            Arbetsmiljöverket är en del av detta, men det stora ansvaret finns
            hos arbetsgivarna som ska verka för en god arbetsmiljö.
          </note>
          <note type="speaker">
            Anf. 54 OLLE THORELL (S):
          </note>
          <note>
            Herr talman! Jag tackar statsrådet för svaret. Som väntat är
            jag inte helt tillfreds med svaret, men jag får väl upprepa min
            fråga igen och kanske komma med någon ytterligare som ministern
            kan svara på.
          </note>
          <note>
            Jag tycker att ministern för ett bakvänt resonemang. Om det nu
            vore så att resurserna för Arbetsmiljöverket inte spelade någon
            roll och om förbättringar av arbetsmiljön skedde någon annanstans
            kunde man ju lägga ned hela verket. Då löser det sig i alla fall.
            Man kan ju skicka ut reklambroschyrer till företag, så löser det
            sig ändå. Jag tycker att det är ett helt bakvänt resonemang.
          </note>
          <note>
            Jag vill ta tillfället i akt att berätta vad vi socialdemokrater
            vill göra på arbetsmiljöområdet, för vi vill göra saker på riktigt,
            inte bara prata om hur viktigt det är med en god arbetsmiljö.
            Vi vill också göra något åt det.
          </note>
          <note>
            Arbetsplatsolyckorna ökar för tredje året i rad. Sjukskrivningarna
            ökar i snabb takt. Trots att 65 000 personer har utförsäkrats
            är sjuktalen tillbaka på samma nivåer som när regeringen skärpte
            reglerna 2008.
          </note>
          <note>
            Vi vill förändra verkligheten. Vi vill inte bara hyfsa till bilden
            av verkligheten, som är den moderata strategin.
          </note>
          <note>
            Vi har lanserat tio punkter för ett hållbart arbetsliv, och de
            lyder som följer:
          </note>
          <note>
            För det första vill vi öka anslagen till Arbetsmiljöverket, så
            att fler inspektioner kan utföras, och prioritera nya arbetsmiljöproblem
            inom det moderna arbetslivet. Här vill vi satsa 100 miljoner kronor
            mer än regeringen.
          </note>
          <note>
            För det andra vill vi införa en nollvision för dödsolyckor.
          </note>
          <note>
            För det tredje vill vi satsa stort på forskning om arbetsliv
            och arbetsmiljö och samla den i ett nationellt centrum.
          </note>
          <note>
            För det fjärde vill vi inventera förekomsten av hot och våld
            i arbetslivet och utveckla sätt att hindra mobbning och trakasserier.
          </note>
          <note>
            För det femte vill vi införa ett beställaransvar för att säkerställa
            god arbetsmiljö hos entreprenadföretag.
          </note>
          <note>
            För det sjätte vill vi kartlägga och hitta strategier för att
            minska förekomsten av det obetalda övertidsarbetet, som är ett
            jätteproblem i modernt arbetsliv.
          </note>
          <note>
            För det sjunde vill vi att tillsvidareanställningar ska vara
            den huvudsakliga anställningsformen och att rullande visstidsanställningar
            inte ska kunna staplas på varandra utan gräns. Heltidsarbete ska
            vara norm på hela arbetsmarknaden.
          </note>
          <note>
            För det åttonde vill vi stärka de regionala skyddsombuden genom
            statligt stöd till avancerad utbildning.
          </note>
          <note>
            För det nionde vill vi införa en skyldighet för arbetsgivare
            att rapportera in alla tillbud och arbetsplatsolyckor.
          </note>
          <note>
            För det tionde och slutligen vill vi skapa en kvalitetssäkrad
            företagshälsovård som finns nära arbetsplatserna och där parterna
            har ett gemensamt inflytande. Där vill vi satsa 200 miljoner kronor.
          </note>
          <note>
            Herr talman! Så kan man också välja att prioritera – prioritera
            att förändra verkligheten, inte bara hyfsa till bilden av verkligheten.
          </note>
          <note>
            Vi socialdemokrater vet vikten av ett hållbart arbetsliv. Vi
            har kämpat för ett mänskligt arbetsliv sedan vi bildades som parti.
            Att arbetstagare inte ska utnyttjas och slitas ut finns i vårt
            partis dna – lite grann kanske som att skattesänkning finns i
            Moderaternas dna.
          </note>
          <note>
            Vi vet att den verkliga arbetslinjen måste vara hållbar och mänsklig.
            Vi är ett rikt land, men vi har inte råd med att människor slits
            ut i förtid. Får vi makten kommer vi att ta krafttag.
          </note>
          <note>
            Jag undrar igen: Vilka åtgärder ämnar statsrådet att vidta för
            att minska risken för ohälsa och olyckor i arbetslivet när nu
            kraftiga nedskärningar har gjorts på området?
          </note>
          <note type="speaker">
            Anf. 55 RAIMO PÄRSSINEN (S):
          </note>
          <note>
            Herr talman! Vad var då svaret på det komplexa? Var det kunskapsspridningen?
          </note>
          <note>
            När det var massiv kritik mot att regeringen lade ned den samlade
            arbetslivsforskningen i Sverige och omvärlden reagerade starkt
            tvingades dåvarande arbetsmarknadsminister Hillevi Engström att
            tillsätta en utredning om behovet av samlad forskning. Utredningen
            kom givetvis fram till att det fanns stort behov av det.
          </note>
          <note>
            Då klämde regeringen ur sig ett par miljoner kronor till Arbetsmiljöverket
            och sade: Var så goda, här har ni. Börja med kunskapsinsamling
            och kunskapsspridning.
          </note>
          <note>
            Det var en fjutt av egentligen ingenting.
          </note>
          <note>
            Att man lade ned den främsta forskningen som fanns och ersatte
            den med så kallad kunskapsspridning visar på ett totalt ointresse,
            och jag tror att jag vet förklaringen till det.
          </note>
          <note>
            Låt mig gå in på det komplexa, Elisabeth Svantesson. Det finns
            en högnivågrupp i Europa som leds av herr Stoiber. Det handlar
            om smart regulation . För att underlätta och förenkla regelarbetet
            har gruppen föreslagit att mindre företag ska få en lägre skyddsnivå
            på arbetsmiljöreglerna.
          </note>
          <note>
            Herr Stoiber föreslog också tidigt att man skulle börja skära
            ned på arbetsmiljöverken för att underlätta för företagen, vilket
            regeringen gjorde. Skälet var att man skulle bekämpa utanförskapet.
          </note>
          <note>
            Finns det något intelligent i det resonemanget, Elisabeth Svantesson?
            Det kan man fråga sig.
          </note>
          <note>
            Herr talman! Behovet av att Arbetsmiljöverket finns i EU-samarbetet
            är stort. Behovet av expertis för att kunna möta och förhindra
            de idéer som växer fram från marknadsliberaler i Europa om att
            mindre företag ska få lägre skyddsnivå på arbetsmiljöreglerna.
            I Europa drar man gränsen för mindre företag vid 250 anställda,
            och det är 97 procent av företagen i Sverige. Då finns det ett
            stort behov av att Arbetsmiljöverket kan ha experter med för att
            stoppa detta.
          </note>
          <note>
            Men jag vet att regeringen inte har något intresse av det. Därför
            leker man svälta räv med Arbetsmiljöverket. Man ger dem inte möjlighet
            att finnas med i detta arbete.
          </note>
          <note>
            Nu måste Mikael Sjöberg organisera om och tillsätta en internationell
            stab, men han måste ta från andra resurser.
          </note>
          <note>
            Ni säger att ni prioriterar arbetsmiljöfrågorna. På vilket sätt?
            Hur visar ni det?
          </note>
          <note>
            Katarina Brännström ger ett ansikte åt Moderaternas arbetsmiljöpolitik.
            Hon lanserade vid arbetsmiljöriksdagen häromåret att de goda arbetsgivarna
            borde få sänkta arbetsgivaravgifter eftersom de följer lagen.
          </note>
          <note>
            Folkpartisten Hans Backman hade ett annat förslag. För att få
            fler skyddsombud bör vi inrätta ett särskilt jobbskattavdrag för
            skyddsombud.
          </note>
          <note>
            Man häpnar!
          </note>
          <note>
            Vad finns det för andra förslag för att stärka detta? Arbetar
            regeringen för att förhindra dessa idéer i Europa? Nej, man följer
            med. Jag vet att näringsminister Annie Lööf är intresserad av
            det, och jag vet att Elisabeth Svantesson är särskilt intresserad
            av det. Man talar om att minska regelkrånglet, men det kommer
            att drabba arbetsmiljön på små företag och verksamheter. Det är
            förskräckligt.
          </note>
          <note>
            Återigen: Vad är det som är komplext? Svara på den frågan! Det
            handlar inte bara om resurser utan om mer saker. Låt oss då höra
            vad det är för saker.
          </note>
          <note type="speaker">
            Anf. 56 LARS MEJERN LARSSON (S):
          </note>
          <note>
            Herr talman! Jag får tacka för svaret. Jag uppfattade inte att
            ministern kommenterade om min slutsats var riktig, men hon kanske
            kan återkomma till det.
          </note>
          <note>
            Ministern undrar om vi ska lägga oss i var kontoren ska ligga,
            men det handlar om att vi är oroliga för att antalet kontor ska
            minska, att de blir färre.
          </note>
          <note>
            Runt om i vårt land bedrivs entreprenadarbete som många gånger
            är finansierade av offentliga medel. Det mest uppmärksammade under
            senare tid har varit Citytunneln i Stockholm. Här har svenska
            fackföreningar inte kunnat bedriva ett offensivt arbetsmiljöarbete,
            vilket ministern säger att de har ansvar för, eftersom de inte
            har haft tillträde till arbetsplatsen. Konsekvensen är att fem
            byggnadsarbetare har omkommit under byggnationen, och det har
            skett ett antal allvarliga olyckor med invaliditet som följd för
            de byggnadsarbetare som har drabbats.
          </note>
          <note>
            Nedläggning av Arbetsmiljöverkets lokalkontor i bland annat Karlstad
            och Västerås kommer på sikt att underminera arbetsmiljöarbetet
            på arbetsplatser där facket inte har tillträde. Där krävs Arbetsmiljöverkets
            insatser, men nu avlövas myndigheten.
          </note>
          <note>
            Jag råder ministern att skaffa tidningsurklipp från de otaliga
            artiklar som skrivits runt om i landet om hur sämre villkor är
            ett sätt att konkurrera ut företag som har svenska kollektivavtal
            och följer svensk lagstiftning på arbetsmiljöområdet.
          </note>
          <note>
            Regeringen brukar i kammaren ofta framhäva vikten av ordning
            och reda i finanserna. Vi socialdemokrater vill gå ett steg längre
            och även ha ordning och reda på svensk arbetsmarknad, men där
            gör regeringen halt.
          </note>
          <note>
            Svenska kollektivavtal är ett bra stöd inte enbart för arbetsgivare
            och löntagare utan skulle verkligen underlätta för Arbetsmiljöverket
            i centraliseringens tider.
          </note>
          <note>
            Om fackligt förtroendevalda och deras organisationer är en sådan
            viktig samarbetspartner i dessa frågor, varför lyssnar ministern
            inte på deras skildringar från vardagen på landets arbetsplatser?
            Eller är det så att skattesänkningar går före igen?
          </note>
          <note>
            Kan ministern förklara varför regeringen inte ansluter sig till
            vårt tiopunktsprogram om ordning och reda på arbetsmarknaden,
            där svenska kollektivavtal på svensk arbetsmarknad är grunden
            för goda villkor och en bra arbetsmiljö oavsett varifrån företag
            och dess medarbetare kommer?
          </note>
          <note type="speaker">
            Anf. 57 PETER HULTQVIST (S):
          </note>
          <note>
            Herr talman! Det är inte rimligt att stå här och skönmåla tillvaron
            som om allt går åt rätt håll och det inte är några större problem
            när vi hade en dramatisk dödsolycka i Smedjebacken för några dagar
            sedan och två arbetare fick sätta livet till i Luleå för en tid
            sedan. Det här är mycket allvarliga situationer.
          </note>
          <note>
            När vi ser en ökande trend i antalet arbetsplatsolyckor som leder
            till sjukfrånvaro måste vi ta situationen på djupt allvar och
            inse att det som sker på Arbetsmiljöverket har betydelse.
          </note>
          <note>
            Då säger man att det är så mycket annat än inspektioner som betyder
            något. Ja, tanken var ju att Arbetsmiljöverket skulle ha möjlighet
            och tid att ägna sig åt förebyggande arbete, information, att
            hjälpa arbetsgivare – citat från ministern – och att stödja fackliga
            organisationer och skyddsombud. Det var tanken med det förebyggande
            arbetet. Men på grund av neddragningarna av antalet inspektörer
            och den tajta personalstab som man nu har på Arbetsmiljöverket
            får detta arbete stå åt sidan. Man väljer att göra de snabba och
            de akuta insatserna och det som är nödvändigt för att klara vardagen
            medan det här får stå åt sidan.
          </note>
          <note>
            Ni ger inte en korrekt bild av hur realiteterna och verkligheten
            ser ut utan försöker med några snabba politiska pamfletter ta
            er ur en besvärlig debatt.
          </note>
          <note>
            Sedan blandas det siffror och sägs att det görs väldigt mycket.
            Jag har i dag tagit fram inspektionsstatistiken från Arbetsmiljöverket.
            År 2006 gjordes 25 784 inspektioner, 2007 22 978, 2008 22 867,
            2009 20 604, 2010 22 088 – en uppgång som berodde på att det gjordes
            en rekryteringsinsats – 2011 21 853, 2012 20 180 och 2013 hittills
            18 645.
          </note>
          <note>
            Så ser det ut, och det beror på att man har mindre personal.
            Det är klart att det får effekter. Det här är alltså kärnan i
            hela verksamheten, och så ser utvecklingen ut. Sedan kan man diskutera
            om man ska titta på uppföljningsbesök, informationsinsatser, förrättningsprotokoll,
            hur en utredning går till och så vidare, och man kan blanda och
            bläddra i statistiken. Men det här är den grundläggande realian,
            och den tycker jag talar sitt eget tydliga språk.
          </note>
          <note>
            Ministern försöker komma undan genom att lite halvskojigt fråga
            om politiker ska avgöra var kontoren ska ligga. Problemet är bara
            den nya organisationen, vars problem bland annat beror på besparingarna
            och det ekonomiska trångmål den är i. För vår del ska det bli
            fem län inom samma organisation i stället för två som hittills.
            Det är tveksamt om det kommer att leda till ett bättre arbete.
          </note>
          <note>
            Man lägger alltså ned filialkontoret i Gävle, gör en filial i
            Falun som man avlövar en hel del resurser, och sedan har man huvudkontoret
            i Örebro. Om man nu inte riktigt tror på det här, om man tycker
            att det är en del i trenden att försämra verksamheten på ett sådant
            sätt att avståndet ökar och man inte kommer att klara uppföljningen,
            då måste man kunna väcka den frågan. Det kanske är så att ministern
            ska ta sig en funderare på det.
          </note>
          <note>
            Jag upprepar min fråga: Vilka åtgärder avser ministern att vidta
            för att den nu föreslagna omorganisationen inte ska resultera
            i försämrade möjligheter att driva ett framgångsrikt arbetsmiljöarbete
            och bekämpa den stegrande trenden mot ett ökat antal arbetsolyckor
            som leder till sjukfrånvaro? Jag har ännu inte fått ett substantiellt
            svar.
          </note>
          <note type="speaker">
            Anf. 58 KATARINA BRÄNNSTRÖM (M):
          </note>
          <note>
            Fru talman! Jag tycker att det är oseriöst av Socialdemokraterna
            att sprida falska siffror och känslosamma påståenden om tragiska
            dödsfall som faktiskt har skett. Det är väl självklart att ingen
            vill att varken olyckor eller dödsfall ska ske på jobbet.
          </note>
          <note>
            Olle Thorell sade tidigare att arbetslivet ska vara hållbart
            och mänskligt och att Socialdemokraterna bryr sig. Det gör vi
            också, men vi kanske har olika verktyg.
          </note>
          <note>
            Jag förstår inte varför fakta inte duger åt Socialdemokraterna,
            varför de ska hitta på och ge helt fel information. Det är ju
            så att det blir bättre och bättre och sker färre och färre olyckor.
            Jämför 2012 och 2006 – det är en enormt stor skillnad. Tar man
            hänsyn till att det är fler arbetade timmar och fler människor
            som är ute och arbetar är det en kraftig sänkning. Alltså har
            arbetsmiljön blivit mycket bättre.
          </note>
          <note>
            Det kanske är viktigare att vi diskuterar vad och hur Arbetsmiljöverket
            ska göra och inte bara räknar antalet inspektioner. Men det är
            just inspektioner de här herrarna verkar helt ha riktat in sig
            på, som om hela det svenska arbetsmiljölivet står och faller med
            antalet inspektioner. Det tror jag inte alls på. Ta på er nya
            glasögon och se sanningen!
          </note>
          <note>
            Arbetsmiljöverket genomgår en omorganisation. Det kommer att
            resultera i ett nyare, modernare och effektivare arbetssätt som
            förhoppningsvis kommer att leda till allt färre olyckor. Det är
            viktigt. Alla verk måste utvecklas; alla verk måste bli effektivare.
            Det tycker jag att vi ska glädjas åt.
          </note>
          <note>
            Sedan vill jag säga till Raimo Pärssinen: Lägg inte ord i min
            mun som jag inte har sagt! Jag tycker att det är glädjande, och
            det tycker de flesta andra också, att arbetsmiljön blir allt bättre
            i Sverige. Vi ska glädjas åt att vi har kanske världens bästa
            arbetsmiljö. Arbetsmiljön är en av Alliansens viktigaste frågor,
            oavsett vad Socialdemokraterna står här och talar om.
          </note>
          <note type="speaker">
            Anf. 59 Arbetsmarknadsminister ELISABETH SVANTESSON (M):
          </note>
          <note>
            Fru talman! Sverige ska vara ett föregångsland när det gäller
            arbetsmiljöarbete. Då måste arbetsmiljöarbetet vara en viktig
            och naturlig del av vardagen på alla våra arbetsplatser.
          </note>
          <note>
            A och O för att uppnå detta är samarbete och att det förebyggande
            arbetsmiljöarbetet funkar. Här har, som jag tidigare nämnt, partsorganisationerna
            en väldigt viktig roll som pådrivare för en bättre arbetsmiljö.
            De kan göra skillnad genom att aktivt påverka sina medlemmar att
            göra rätt och fokusera på betydelsen av ett hälsosamt arbetsliv.
          </note>
          <note>
            Även Arbetsmiljöverket har naturligtvis stor betydelse i det
            här arbetet. Man gör betydande insatser genom att informera företag
            om både regelverk och hur de kan förbättra sitt arbetsmiljöarbete.
            Det är viktigt eftersom många upplever att det är svårt att veta
            vad som gäller.
          </note>
          <note>
            Raimo Pärssinen efterlyser komplexitet. Låt mig citera vad jag
            sade i svaret: Det är emellertid inte heller så enkelt att arbetsmiljöproblem
            går att lösa enbart genom att tillföra mer resurser till Arbetsmiljöverket.
            Frågorna är mer komplexa än så.
          </note>
          <note>
            Jag har ett exempel på varför frågorna är mer komplexa än så.
            Om det vore så enkelt att det fanns en stark korrelation mellan
            resurser till Arbetsmiljöverket och färre olyckor, då skulle inte
            olyckstalen ha varit betydligt högre på Socialdemokraternas tid,
            då resurserna var större. Det är inte så enkelt.
          </note>
          <note>
            Självklart betyder resurser mycket, men man ska rikta dem mot
            områden där man tror att de gör nytta. Vi tror mycket på kunskaps-
            och informationsspridning. Det tycker jag har varit tydligt i
            dag, och det har varit tydligt i tidigare debatter.
          </note>
          <note>
            Kort om avstånd och antal kontor: Det är myndigheternas uppgift
            att själva organisera sig. Redan i dag inom vissa geografiska
            områden har Arbetsmiljöverkets inspektörer en bit att åka. De
            åker dit, är där några dagar och gör inspektioner. Så kommer det
            att bli även nu. Det är bättre att använda pengarna till människor
            än till lokalhyror.
          </note>
          <note type="speaker">
            Anf. 60 OLLE THORELL (S):
          </note>
          <note>
            Fru talman! Tack, ministern!
          </note>
          <note>
            Jag vill ägna mina sista två minuter åt att sammanfatta min och
            Socialdemokraternas hållning i frågan.
          </note>
          <note>
            För det första: Det har gjorts kraftiga nedskärningar på arbetsmiljöområdet,
            vad ministern än påstår. De nedskärningarna får effekter, vad
            ministern än påstår, och de effekterna är negativa, vad ministern
            än påstår.
          </note>
          <note>
            För det andra: Vi socialdemokrater prioriterar arbetsmiljöarbetet
            på ett helt annat sätt än den borgerliga regeringen. Vackra ord
            och politisk spin kan inte dölja det faktum att Moderaterna och
            de andra regeringspartierna tycker att annat är viktigare. Som
            vanligt i fallet med Moderaterna förmodar jag att skattesänkningar
            går före – det brukar de ju alltid få göra.
          </note>
          <note>
            För det tredje: Den omorganisation som nu lanserats kommer att
            göra Arbetsmiljöverkets arbete sämre. Hälsningen från personalen
            i Västerås är tydlig: Det kommer att bli sämre. När lokalkontor
            läggs ned, när resvägen blir lång till arbetsplatserna, när man
            inte längre kan specialisera sig inom vissa branscher, när kontinuiteten
            blir sämre och inspektionerna ytligare, då blir det sämre.
          </note>
          <note>
            Dessutom, som en parentes, blir arbetsmiljön på själva Arbetsmiljöverket
            sämre. Man kan ju undra vem som ska inspektera arbetsmiljöinspektörerna.
          </note>
          <note>
            Jag oroar mig för detta. Jag konstaterar att arbetsmarknadsministern
            inte verkar oroas, och det oroar mig ännu mer.
          </note>
          <note>
            Jag och mitt parti vill göra något åt det här och avsätter stora
            resurser för det. Vi har kämpat för en bättre arbetsmiljö sedan
            vårt partis bildande. Får vi väljarnas förtroende kommer vi fortsätta
            göra det även efter valet 2014.
          </note>
          <note>
            Jag vill tacka mina meddebattörer för en bra debatt och passa
            på att önska trevliga helger framöver.
          </note>
          <note type="speaker">
            Anf. 61 RAIMO PÄRSSINEN (S):
          </note>
          <note>
            Fru talman! Det här med resurser och samverkan är jätteviktigt.
            Varför kan inte regeringen och Elisabeth Svantesson bemöda sig
            om att ge Arbetsmiljöverket resurser till samverkan? Det är någonting
            som man frågar efter. Man vill samverka med andra. Man vill samverka
            med Skatteverket och andra myndigheter och ha en större samverkan
            med facken. Man vill nå ut längre. Det är det ena.
          </note>
          <note>
            Det andra är att när det gäller inspektioner finns det en tickande
            bomb i och med de psykosociala arbetsmiljöproblemen. Det här är
            svåra inspektioner och ingenting som går på en kvart. Det här
            vet arbetsmarknadsministern. I Stockholm har det till och med
            blivit så att man inte kan gå ut och göra vissa inspektioner ensam,
            därför att det förekommer våld och hot mot arbetsmiljöinspektörerna.
            Det kräver också resurser att komma åt detta.
          </note>
          <note>
            Betänk detta! Ni skär ned på Arbetsmiljöverket och säger att
            det inte bara är verket som betyder något för arbetsmiljöarbetet.
            Men satsa på samverkan då! Olle Thorell har läst upp vårt tiopunktsprogram.
            Ta efter något av det! Det vore tacknämligt.
          </note>
          <note>
            Sedan vill jag säga till Katarina Brännström att det bara är
            att gå in på SVT Forums hemsida och leta fram hennes uttalande
            om att företag som följer arbetsmiljöreglerna borde få sänkt arbetsgivaravgift.
            Så var det med den saken. Jag for inte alls med osanning.
          </note>
          <note>
            En vädjan: Låt oss gå in i julefriden med förhoppningen om att
            det finns intresse för arbetsmiljöfrågorna, inte bara vackra ord.
            Skapa möjligheter att jobba internationellt ute i Europa och möjligheter
            att anställa fler experter för att nå längre ut. Ge arbetsmiljömedicin
            större möjligheter och satsa på arbetsmiljön för löntagarnas skull.
          </note>
          <note type="speaker">
            Anf. 62 LARS MEJERN LARSSON (S):
          </note>
          <note>
            Fru talman! Jag har sagt det tidigare, och jag säger det igen.
            Arbete utgör en stor del av vår livscykel. En heltidsarbetande
            person tillbringar en tredjedel av sin livstid på jobbet. Det
            innebär att det ligger ett stort ansvar på företag och samhälle
            att garantera att arbetstiden förenas med en rimlig arbetsmiljö
            och att det är en säker arbetsplats med sjysta villkor.
          </note>
          <note>
            Att i detta läge fortsätta nedrustningen av Arbetsmiljöverket
            kan enbart beskrivas som att regeringen inte har något större
            intresse av att satsa resurser i den omfattning som krävs. Det
            blir helt enkelt sämre när man skär ned resurserna så radikalt,
            som Olle uttrycker det.
          </note>
          <note>
            Regeringen visar med sin framlagda budget att man inte prioriterar
            arbetsmiljön. Ministern har, trots två möjligheter, valt att inte
            kommentera min fråga om min slutsats är riktig. Min slutsats blir
            då att regeringen medvetet minskar anslagen till Arbetsmiljöverket
            för att få en sämre arbetsmiljö och fler arbetsplatsolyckor.
          </note>
          <note>
            Fru talman! Jag kan bara konstatera att det uteblivna svaret
            samt det som har hänt på detta område sedan regeringen tillträdde
            2006 visar på ett tydligt fortsatt ointresse för arbetstagarna
            när det gäller arbetsmiljön.
          </note>
          <note type="speaker">
            Anf. 63 PETER HULTQVIST (S):
          </note>
          <note>
            Fru talman! Min fråga var: Vilka åtgärder avser ministern att
            vidta för att den nu föreslagna omorganisationen inte ska resultera
            i försämrade möjligheter att driva ett framgångsrikt arbetsmiljöarbete
            och bekämpa den stegrande trenden mot ett ökat antal arbetsolyckor
            som leder till sjukfrånvaro?
          </note>
          <note>
            Jag tycker inte att jag har fått ett svar som är konkret, innehåller
            någon substans eller ger en bild av att någonting positivt skulle
            kunna hända från regeringens sida som bidrar till att vända den
            här trenden.
          </note>
          <note>
            Det här har blivit en diskussion där man rör sig i ett ytskikt
            och inte vill ta till sig exempelvis ett så grundläggande faktaförhållande
            som att det förebyggande arbetsmiljöarbetet har tonats ned eftersom
            resurserna har minskat. Ni pratar här i kammaren om att man ska
            hjälpa till att förebygga, men det är ju det som man har fått
            spola.
          </note>
          <note>
            Sedan försöker man ge en bild av att antalet olyckor inte har
            ökat. Om 29 071 är mindre än 28 386 har antalet olyckor minskat.
            Men så är det ju inte. Enligt normal matematik är 29 071 mer än
            28 386.
          </note>
          <note>
            Det här är fakta från Arbetsmiljöverket, och så har trenden sett
            ut de senaste tre åren. Antalet olyckor minskade konsekvent från
            2000 fram till 2005 genom en mycket målmedveten satsning som då
            gjordes på att angripa problemen och skapa bättre arbetsmiljöer.
          </note>
          <note>
            Jag får hoppas att den här debatten, om den inte har lett till
            något annat, leder till någon form av eftertanke och så småningom
            möjligen en insikt som kan vända utvecklingen.
          </note>
          <note>
            Tack för debatten och tack för intresset!
          </note>
          <note type="speaker">
            Anf. 64 Arbetsmarknadsminister ELISABETH SVANTESSON (M):
          </note>
          <note>
            Fru talman! Jag vill tacka för debatten. Vi har haft den några
            gånger nu, och vi kommer att fortsätta senare i dag att debattera
            arbetsmiljö.
          </note>
          <note>
            Jag ser att mycket av det som Arbetsmiljöverket gör i dag, där
            de fokuserar mycket på kunskapsspridning och information och har
            fått specifika uppdrag av regeringen när det gäller till exempel
            kvinnors arbetsmiljö, har varit och är viktigt. Det är en viktig
            del av det förebyggande arbetet.
          </note>
          <note>
            Sedan kan jag och Peter Hultqvist och andra här i kammaren ha
            olika syn på hur det här förebyggande arbetet ska ske. Vi kan
            ha olika syn på antalet inspektörer till exempel. Men jag tycker
            att Arbetsmiljöverket gör ett fantastiskt jobb, och jag tror också
            att det är viktigt med det fokus som vi har gett Arbetsmiljöverket
            i de här insatserna.
          </note>
          <note>
            Jag vill tacka för debatten och önska en glad luciadag till er
            som inte kommer att vara kvar i kammaren en stund till, som några
            av oss ska vara.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2013/14:142 om renhållningsarbetares
            risk för olyckor i samband med färd på ståplatta
          </note>
          <note type="speaker">
            Anf. 65 Arbetsmarknadsminister ELISABETH SVANTESSON (M):
          </note>
          <note>
            Fru talman! Ann-Christin Ahlberg har frågat mig vad jag avser
            att göra för att förhindra att fler olyckor sker och om jag avser
            att se över lagstiftningen angående ståplattor på renhållningsfordon.
          </note>
          <note>
            Jag har den 29 oktober i år svarat på en fråga från Ann-Christin
            Ahlberg om ståplattor, och vad som då anfördes gäller fortsatt.
          </note>
          <note>
            Att renhållningsarbetare åker bakpå avfallsfordon på en ståplatta
            är givetvis någonting som ställer krav på ett gott förebyggande
            arbetsmiljöarbete, och det är inte heller alltid lämpligt eller
            tillåtet.
          </note>
          <note>
            Arbetsmiljöverket har sedan 2008 mottagit en anmälan från skyddsombud
            avseende renhållningsarbetare som åker på avfallsbils ståplatta.
            I det fallet beslutade Arbetsmiljöverket med stöd av gällande
            arbetsmiljöreglering om ett förbud med följande motivering:
          </note>
          <note>
            Det ska finnas skriftliga instruktioner på arbetsplatsen för
            säker användning av ståplattan och säker körning i samband med
            att ståplattan används. De skriftliga instruktionerna ska vara
            genomgångna och kända av arbetstagarna.
          </note>
          <note>
            Det ligger i sakens natur att det förebyggande arbetet med instruktioner
            ställer krav på uppföljning av arbetsgivarna för att det ska få
            effekt.
          </note>
          <note>
            Att åka på en ståplatta är också en trafiksäkerhetsfråga, och
            dess tillåtlighet regleras även i trafikregler och regler om hur
            fordon ska vara utformade. I korthet kan jag säga att det inte
            finns något generellt förbud men att tillåtligheten villkoras
            av att plattan uppfyller tillämpliga produktdirektiv och förordningar
            och att dess användning inte får innebära att fara kan uppstå.
          </note>
          <note>
            Med en korrekt tillämpning av dagens trafik- och arbetsmiljöregler
            ska renhållningsarbetare inte behöva vara utsatta för fara, och
            ny lagstiftning är därför inget som jag planerar.
          </note>
          <note type="speaker">
            Anf. 66 ANN-CHRISTIN AHLBERG (S):
          </note>
          <note>
            Fru talman! Tack, ministern, för svaret!
          </note>
          <note>
            Det stämmer att jag har ställt en fråga om ståplattor på renhållningsfordon
            tidigare. På den skriftliga frågan fick jag då ett liknande svar
            som fick mig att undra om ministern förstår hur det fungerar i
            verkligheten.
          </note>
          <note>
            Jag undrar om ministern förstår hur utsatta renhållningsarbetarna
            är när de står därbak eller vilket ansvar chauffören som kör har
            när jobbarkompisen står därbak. Vet ministern det? Lagstiftningen
            på området är inte bra. I trafiken har vi många andra lagstiftningar
            för att skydda oss eller för att förhindra olyckor. I det här
            fallet finns det brister i reglerna för arbetsmiljön för den som
            jobbar i renhållningsbranschen.
          </note>
          <note>
            Om vi ska färdas i ett fordon måste vi vara bältade, oavsett
            om vi kör i 10 kilometer i timmen eller i 120 kilometer i timmen.
            Om man kör moped måste man enligt vår lagstiftning ha hjälm på
            huvudet när man kör. Det är också förbjudet att stå utanför ett
            fordon när någon annan kör; då ska alla medresenärer sitta inne
            i fordonet och vara bältade. Och om man åker bakom föraren på
            en moped ska man ha hjälm.
          </note>
          <note>
            Vi har inte lagstiftat om bilbälten och hjälmtvång för att det
            ska se bra ut eller för att det är kul utan för att det ska förhindra
            allvarliga skador eller dödsfall vid eventuella olyckor. Men när
            det gäller renhållningsarbetarna är det fullt lagligt att stå
            på en liten ståplatta bakom ett stort, tungt fordon när någon
            annan kör detta mitt ute i trafiken, mitt ute i trafiken utan
            hjälm, utan bälte eller någon annan säkerhetsutrustning när det
            stormar, snöar och regnar – vid den här årstiden är det dessutom
            ofta väldigt mörkt. Det är rent av livsfarligt och borde vara
            förbjudet.
          </note>
          <note>
            Jag har träffat och pratat med skyddsombud som säger att olyckor
            och tillbud händer regelbundet. Det finns också ett stort mörkertal
            där man inte anmäler olyckor som har hänt på ståplattorna, så
            som att plattorna lossnar och att personer trillar ned mitt i
            trafiken. Det är bara en tidsfråga innan en dödsolycka inträffar.
          </note>
          <note>
            Att förebygga arbetsolyckor är självklart viktigt för såväl arbetsgivare
            som skyddsombud. Det tror jag att vi alla kan vara överens om.
            En del skyddsombud har lyckats få sin arbetsgivare att förstå
            sitt arbetsmiljöansvar, och därmed har man tagit bort ståplattorna
            från fordonet. Men alla arbetsgivare är inte medvetna om, eller
            struntar rent av i, säkerheten för sina anställda. En förändring
            av regelverket och lagstiftningen bör ske snarast.
          </note>
          <note>
            Har ministern någon som helst förståelse för hur utsatta renhållningsarbetarna
            är när de står därbak? Varför vill inte ministern göra någon förändring?
            Måste det hända en dödsolycka först?
          </note>
          <note>
            När en olycka inträffar är arbetsgivaren ytterst ansvarig för
            arbetsmiljön och den skada som uppkommit, men enligt trafiklagstiftningen
            blir föraren vållande till kroppsskada om jobbarkompisen skadas.
            Enligt skyddsombud jag har varit i kontakt med har flera allvarliga
            olyckor hänt. Skyddsombuden tycker att lagstiftningen måste ändras.
            Jag håller med dem om det.
          </note>
          <note type="speaker">
            Anf. 67 Arbetsmarknadsminister ELISABETH SVANTESSON (M):
          </note>
          <note>
            Fru talman! Tack, Ann-Christin Ahlberg, för interpellationen!
          </note>
          <note>
            Som jag nämnde i svaret omfattas ståplattan av krav i produktdirektiv.
            Det betyder att den är en del av en påbyggnadsprodukt till fordon
            som faller under maskindirektivet och ska CE-märkas. Detta är
            tekniskt, tycker jag, men om påbyggnaden uppfyller den harmoniserade
            standard som finns för avfallshanteringsfordon uppfyller den alltså
            maskindirektivet. En CE-märkt produkt som uppfyller en standard
            ska enligt EU-rätten antas uppfylla den produktens hälso- och
            säkerhetskrav.
          </note>
          <note>
            Det kan låta konstigt, men på ren svenska kan man säga att ståplattan
            alltså betecknas som en maskin. Ett EU-direktiv, maskindirektivet,
            bestämmer hur maskinerna regleras. Det betyder att Sverige inte
            kan ändra kraven på utformningen av ståplattorna genom nationell
            lagstiftning. Vi kan inte heller införa generella regler som begränsar
            användningen av dem eftersom det alltså inte är förenligt med
            EU-rätten.
          </note>
          <note>
            Självklart är det så – och det regleras också i trafikförordningens
            tredje kapitel – att ingen får färdas på fotsteg utanför fordonet
            om anordningen inte är särskilt inrättad för detta. Man måste
            dessutom anpassa fart och körning till trafiksäkerhetens krav.
            Det är grunden. Det är en maskin, men man ska självklart också
            uppfylla trafiksäkerhetskraven.
          </note>
          <note>
            Arbetsmiljöverket gör bedömningen att standarden på området omfattar
            riskerna med dessa. Därför kan jag inte göra, och gör inte heller,
            någon annan bedömning.
          </note>
          <note type="speaker">
            Anf. 68 ANN-CHRISTIN AHLBERG (S):
          </note>
          <note>
            Fru talman! Ja, man kan ju tycka att det är en maskin. Men i
            verkligheten sitter den bak på ett fordon där människor åker.
          </note>
          <note>
            Enligt skyddsombud jag har varit i kontakt med, och som har kontaktat
            mig, har många allvarliga olyckor hänt. Jag kan ta några exempel.
            Man har tappat handgreppet och fallit av. Trots att det har varit
            låg fart vid de aktuella tillfällena har man fallit av mot mötande
            fordon och skadat både rygg och händer. Man har stigit av i farten
            och stukat eller brutit fotleder, ramlat av i starka kurvor och
            krossat skallen mot trottoaren. Det är allvarliga olyckor. Man
            har blivit påkörd av fordon som kommer bakifrån där en av renhållningsarbetarna
            stod därbak på ståplattan, ramlade ned och fick en krossad höftled
            – det hände sista dagen på sommarjobbet.
          </note>
          <note>
            Detta är allvarliga olyckor, och de borde förhindras. Tycker
            inte arbetsmarknadsministern också det? Oavsett vad EU och andra
            säger måste vi här i Sverige kunna göra det vi tycker är viktigt
            ur ett arbetsmiljöperspektiv.
          </note>
          <note>
            Jag pratade med en renhållningsarbetare för några dagar sedan
            om att det inte ska gå att stå därbak när man backar. Det säger
            nämligen reglerna. Han svarade då: Det går visst att backa. Det
            är bara att hoppa upp på den lite högre kanten. Så gör vi ibland.
          </note>
          <note>
            Det är ännu farligare kan jag tala om.
          </note>
          <note>
            Det är underligt att ministern tar så lätt på frågorna. Det handlar
            trots allt om samhällsservice som bedrivs med våra skattemedel.
            Då har vi politiker ett extra ansvar. Fordonen, som ska vara säkra
            både för den som åker i dem och för den som passerar dem, betalas
            med skattemedel. Det ska också vara säkert för den som jobbar
            med att ta hand om våra sopor.
          </note>
          <note>
            Det ska inte gå att köra i mer än 30 kilometer i timmen om någon
            står därbak. Men det går också att fixa genom att koppla ur det,
            vilket man gör. En del i branschen gör det för att ge en falsk
            tidsvinst som aldrig kan uppvägas av de risker i trafiksäkerhet
            och i arbetsmiljö som det innebär för den som kör eller åker därbak.
          </note>
          <note>
            En annan anledning till att det är farligt att stå därbak är
            att den eller de som står där inte har någon möjlighet att kommunicera
            med den som kör detta stora, tunga fordon. Sikten framåt är också
            liten.
          </note>
          <note>
            Plattorna ska enligt regelboken kontrolleras dagligen. Precis
            som ministern säger finns det regelverk kring det. Men det görs
            inte alltid, och där det görs vittnar chaufförerna om att det
            är ganska svårt att utifrån slitaget eller de sprickor som finns
            avgöra om plattan kommer att hålla.
          </note>
          <note>
            Skyddsombuden berättar också att även trafikpolisen, som de har
            samtalat med, vill ha en förändring för att de i sin tur skulle
            kunna få ett medel för att stoppa detta. Är inte detta ett arbetsmiljöproblem
            och en risk för trafiksäkerheten som vi måste göra något åt i
            Sverige, ministern?
          </note>
          <note type="speaker">
            Anf. 69 Arbetsmarknadsminister ELISABETH SVANTESSON (M):
          </note>
          <note>
            Fru talman! Det handlar inte om att jag som minister tycker att
            det är en maskin utan om att den bedöms vara en maskin och därför
            sorterar under maskindirektivet. De flesta maskiner som används
            i arbetslivet finns det risker med. Därför är det alltid viktigt
            att göra rätt riskbedömning, och det är alltid arbetsgivaren som
            har huvudansvaret för att arbetstagarnas säkerhet ska stå i centrum.
          </note>
          <note>
            Sedan 2008 har Arbetsmiljöverket fått in fyra tillbud, och en
            olycka har rapporterats i samband med ståplatta. I den kontexten
            bedömer jag att de produktregleringar som finns tillsammans med
            trafikförordningen kompletterar varandra väl. Det handlar både
            om fart och om hur maskinen ska fungera. Utifrån det menar jag
            att det inte behövs ny lagstiftning, det är inte min utgångspunkt,
            och vi i Sverige kan inte genom egen lagstiftning hantera det
            eftersom det ingår i maskindirektivet.
          </note>
          <note>
            Det betyder inte att jag tar lätt på olyckor, och det är extra
            viktigt att arbetsgivaren, när det är fråga om maskiner som det
            finns en risk med, tillsammans med skyddsombudet jobbar fram och
            gör bedömningar av hur man ska hantera riskerna så att det blir
            så säkert som möjligt för den som hanterar maskinen, i det här
            fallet ståplattan.
          </note>
          <note type="speaker">
            Anf. 70 ANN-CHRISTIN AHLBERG (S):
          </note>
          <note>
            Fru talman! Jag vet inte om jag tror att arbetsmarknadsministern
            tar de här frågorna på största allvar. Det är en viktig arbetsmiljöfråga
            för dem som jobbar med det. Vi har tidigare sett att arbetsmiljön
            inte är någonting som regeringen sätter högt på dagordningen.
          </note>
          <note>
            Det finns ett stort mörkertal vad gäller dessa olyckor, vilket
            de skyddsombud i olika delar av landet som jag talat med vittnar
            om. Tillbuden som rapporteras är inte så många som de borde vara.
            Många av tillbuden rapporteras till arbetsgivaren, och där stannar
            de. Då blir frågan återigen: Har man en arbetsgivare som bryr
            sig om en god arbetsmiljö, tar problemen på största allvar och
            gör någonting åt dem, eller en som tycker att ekonomin och snabbheten
            går före de anställdas trygghet på jobbet? Arbetsmarknadsministern
            vet lika väl som jag att där finns stora skillnader.
          </note>
          <note>
            Jag vet att skyddsombuden just nu har stoppat arbetet i södra
            Sverige för att det funnits brister med översynen av ståplattorna.
            Ståplattorna är kopplade till att jobbet ska göras på kortare
            tid, och lagstiftningen och reglerna är inte moderna nog. Om de
            hade varit moderna nog skulle de inte ha funnits i dag. Vi jobbar
            med många saker för att förebygga olyckor, för vi vet att olyckor
            sker. Frågan är bara när, och därför måste vi ha en lagstiftning
            och ett regelverk som gör att skadorna kan minimeras. Nu är de
            som jobbar helt oskyddade när de står där bak. De befinner sig
            mitt ute i trafiken och har varken bälte, hjälm eller annat skydd.
            Det är farligt och behöver ses över. Vi socialdemokrater vill
            i alla fall få till en ändring.
          </note>
          <note type="speaker">
            Anf. 71 Arbetsmarknadsminister ELISABETH SVANTESSON (M):
          </note>
          <note>
            Fru talman! Ja, man kan absolut driva den här frågan. För mig
            är utgångspunkten att våra maskiner ska vara harmoniserade med
            EU-rätten och att våra arbetstagare naturligtvis ska ha en säker
            arbetsmiljö. Därför är det viktigt att följa både trafikförordningen
            och de arbetsmiljöregler som finns. Om skyddsombudet anser att
            man i en situation inte har tillräcklig säkerhet, att det är farligt,
            då ska man ingripa. Det är därför viktigt att jobba med riskbedömning,
            se till att det fungerar som det ska och att de regler som finns
            följs så att människor inte utsätts för fara.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2013/14:143 om kvinnors arbetssituation
          </note>
          <note type="speaker">
            Anf. 72 Arbetsmarknadsminister ELISABETH SVANTESSON (M):
          </note>
          <note>
            Fru talman! Ann-Christin Ahlberg har frågat mig vad jag avser
            att göra för att förbättra arbetsvillkoren för många kvinnor och
            om jag avser att arbeta för att förbättra förutsättningarna för
            att kvinnor ska kunna arbeta. Ann-Christin Ahlberg har också frågat
            mig om jag kommer att lägga fram några konkreta förslag till riksdagen.
          </note>
          <note>
            Som arbetsmarknadsminister är det min viktigaste uppgift att
            arbeta för att alla som kan, både kvinnor och män, ska ha möjlighet
            att arbeta. Goda arbetsvillkor är ett viktigt mål för arbetslivspolitiken.
            Självklart ska kvinnor och män ha samma möjligheter att trivas
            och utvecklas i sitt arbete.
          </note>
          <note>
            Regeringen har under både föregående och innevarande mandatperiod
            genomfört stora satsningar. Nästan 1 miljard kronor har under
            denna mandatperiod anslagits till särskilda jämställdhetsinsatser.
            Samtidigt bedriver regeringen ett långsiktigt och systematiskt
            arbete för att de jämställdhetspolitiska målen ska genomsyra regeringens
            politik inom samtliga ansvarsområden.
          </note>
          <note>
            Möjlighet till omsorg för barn under så kallad obekväm arbetstid
            är särskilt viktigt för ensamstående föräldrar och särskilt kvinnor.
            Enligt den nya skollagen, som började gälla 2011, ska kommuner
            sträva efter att erbjuda omsorg i den omfattning som behövs med
            hänsyn till bland annat föräldrarnas förvärvsarbete eller studier.
            Sedan den nya skollagen infördes har antalet kommuner som erbjuder
            omsorg på obekväm arbetstid ökat något, likaså antalet inskrivna
            barn.
          </note>
          <note>
            Det är riktigt som Ann-Christin Ahlberg säger att det finns undersökningar
            och kunskap som visar att det finns problem när det gäller kvinnors
            villkor i arbetslivet. Jag menar dock att det fortfarande finns
            många viktiga kunskapsluckor som behöver fyllas. Vi vet att kvinnor
            oftare är sjukskrivna, men vi behöver veta ännu mer om orsakerna.
            Vi vet att kvinnor i högre grad än män uppger att ohälsan är arbetsrelaterad,
            men vi behöver mer kunskap om sambanden mellan arbetsmiljöfaktorer
            och olika besvär. Detta är bara några exempel på frågor som mer
            systematiskt behöver belysas utifrån ett könsperspektiv.
          </note>
          <note>
            Regeringen har därför redan vidtagit en rad olika initiativ inom
            flera olika politikområden. Det handlar både om att få en klarare
            bild av olika orsakssamband och om konkreta åtgärder.
          </note>
          <note>
            Regeringen har tillsatt en delegation för jämställdhet i arbetslivet
            som ska sammanställa och tillgängliggöra kunskap om kvinnors och
            mäns olika villkor och möjligheter i arbetslivet och de förhållanden
            som ligger till grund för skillnaderna. I delegationens uppdrag
            ingår att stimulera till debatt och lämna förslag på insatser
            som kan främja jämställdhet i arbetslivet och minska lönegapet
            mellan kvinnor och män. Uppdraget ska redovisas senast den 24
            oktober 2014.
          </note>
          <note>
            Arbetsmiljöverket fick 2011 ett uppdrag från regeringen att utveckla
            och genomföra särskilda insatser för att förebygga att kvinnor
            slås ut från arbetslivet på grund av arbetsmiljörelaterade problem.
            I uppdraget ingår att hämta in kunskap, informera, utbilda inspektörer
            och genomföra nationella inspektionsaktiviteter. Uppdraget ska
            genomföras till och med 2014.
          </note>
          <note>
            Detta är några exempel på åtgärder som pågår inom arbetslivsområdet.
            Därutöver pågår som sagt även åtgärder av betydelse för kvinnors
            arbetsvillkor inom flera andra politikområden.
          </note>
          <note>
            I avvaktan på de förslag som Delegationen för jämställdhet i
            arbetslivet ska lämna avser jag inte att nu vidta några ytterligare
            åtgärder.
          </note>
          <note type="speaker">
            Anf. 73 ANN-CHRISTIN AHLBERG (S):
          </note>
          <note>
            Fru talman! Tack, ministern, för svaret! Det är ett väldigt tydligt
            svar. Regeringen kommer inte att göra någonting för att kvinnor
            ska få bättre arbetsvillkor. Det framgår mycket tydligt av svaret.
          </note>
          <note>
            Vi socialdemokrater har redan insett det. Regeringens utredningar
            ska vara klara efter valet 2014, vilket tydligt visar att den
            moderatledda regeringen inte vill göra någonting för att kvinnor
            ska få möjligheter till ett bättre arbetsliv och till bättre arbetsvillkor,
            detta trots att vi har mycket kunskap och fakta om vad som behöver
            göras och många utredningar redan är gjorda.
          </note>
          <note>
            Handels skriver i sin rapport Hit men inte längre? att av de
            medlemmar som jobbar i detaljhandeln arbetar 69 procent av kvinnorna
            deltid. En av fyra säger att de hindras att jobba heltid på grund
            av barnomsorgens öppettider och att utvecklingen inom branschen
            mer och mer går mot att arbeta på obekväm arbetstid. Samtidigt
            vet vi att många kommuner inte kan erbjuda barnomsorg på obekväm
            arbetstid. Enligt rapporten tycker medlemmarna inte att man har
            utökat med nya platser eller gett möjlighet till barnomsorg på
            obekväma arbetstider.
          </note>
          <note>
            Två av tre tycker att äldreomsorgen blivit mycket sämre de senaste
            åren. Kommunal har i en rapport redovisat att ca 100 000 människor,
            oftast kvinnor, går ned i arbetstid eller faktiskt lämnar arbetslivet
            för att de inte litar på omsorgen om deras nära och kära. Bra
            barnomsorg och äldreomsorg är oerhört viktigt för kvinnor och
            för kvinnors möjlighet till egen försörjning. Det är också en
            förutsättning för att kunna ta de jobb som finns eller erbjuds.
            Men regeringen gör ingenting åt det, utan säljer i stället ut
            och experimenterar med vår gemensamma välfärd.
          </note>
          <note>
            Ministern tar upp regeringens så kallade satsning på jämställdhet,
            men det är ju bara ett siffertricksande för att dölja den verkliga
            förlusten för kvinnor. Alla dessa skattesänkningar har gett mest
            till högavlönade män. Om regeringen hade haft viljan att få ett
            jämställt arbetsliv skulle man ha satsat på politiska förslag
            och fattat beslut som gett faktiska resultat. Ca 92 miljarder
            kronor har regeringen sänkt skatterna med, och vinnarna är – som
            de säger på galorna – männen. Jag undrar om kvinnorna ens var
            nominerade.
          </note>
          <note>
            I stället borde man utjämna de orättvisa skillnaderna mellan
            kvinnor och män och se till att minska de brister som finns i
            vår gemensamma välfärd. Om man hade drivit på jämställdhetsarbetet
            genom barnomsorg på kvällar, nätter och helger och äldreomsorg
            av god kvalitet hade kvinnor och män kunnat jobba. En bättre arbetsmiljö
            skulle göra att kvinnor kunde och orkade jobba heltid utan att
            riskera sin hälsa. Det är sådana politiska förslag som ger resultat
            och möjligheter för kvinnor att få villkor som mer liknar männens.
          </note>
          <note>
            Fru talman! På en punkt håller jag dock med arbetsmarknadsministern:
            Det behövs mer forskning om varför kvinnor är sjuka mer än män
            och anser att ohälsan är kopplad till arbetslivet. Men om nu regeringen
            tycker att det är viktigt, varför lade ni då ned arbetslivsforskningen
            det första ni gjorde när ni tog över makten? Det är mer än sju
            förlorade år för forskningen om kvinnors ohälsa kopplad till arbetslivet.
          </note>
          <note type="speaker">
            Anf. 74 JENNY PETERSSON (M):
          </note>
          <note>
            Fru talman! Jag tycker att arbetsmarknadsministern var ödmjuk
            när hon pratade om våra satsningar på jämställdhetsområdet. Vi
            debatterade jämställdhet här tidigare i veckan, och då nämnde
            jag att Alliansen har gjort historiska satsningar på jämställdhetsområdet
            sedan maktskiftet. Åren 2007–2010 tiodubblades satsningarna på
            området i jämförelse med vad tidigare regeringar gjort. 1,6 miljarder
            investerades på området. Som ministern sade är det 1 miljard mellan
            2011 och 2014. Detta är den största satsning på jämställdhet som
            har genomförts i Sverige. Det bör man ta i beaktande om man säger
            att alliansregeringen inte har genomfört några satsningar eller
            inte har några svar på detta viktiga område.
          </note>
          <note>
            Vi har utmaningar när det gäller jämställdhet mellan män och
            kvinnor. Det är vi överens om i den här kammaren. Men internationellt
            ligger Sverige bra till. Med det sagt har vi ändå mer att göra.
            Ett europeiskt jämställdhetsinstitut har framarbetat ett index,
            Gender Equality Index. Man bedömer kvinnors och mäns villkor i
            medlemsländerna utifrån kategorier som arbete, pengar, kunskap,
            tid, makt och hälsa. Värdet 100 i indexet innebär full jämställdhet.
            Sverige ligger på 74,3, följt av Danmark och Finland. EU-snittet
            är 54. Vad gäller sysselsättningsgraden bland män och kvinnor
            ligger vi i Sverige högt. I går kom nya siffror från SCB i en
            AKU som visar att fler kvinnor har ett jobb att gå till. Det tycker
            jag är en positiv utveckling.
          </note>
          <note>
            Som sagt har Alliansen fört en politik för fler jobb och för
            fler vägar till arbete. Vi har ökat och förbättrat drivkrafterna
            för arbete och minskat utanförskapet. Vi kollar bland annat på
            att motverka långvarig sjukfrånvaro. Det är viktiga insatser.
            Jobbskatteavdraget nämns som det onda här i världen av Socialdemokraterna,
            samtidigt som man har accepterat de fyra första jobbskatteavdragen.
            Man är emot det femte jobbskatteavdraget ett par veckor till,
            men efter årsskiftet är man för även det femte. Vi har RUT-avdraget,
            som underlättat för familjer och individer att få livspusslet
            att gå ihop. Inom föräldraförsäkringen finns mer att göra. Vi
            har arbetat med en jämställdhetsbonus för att göra det möjligt
            för föräldrar att dela den lika. Jämställdhetsbonusen har förbättrats
            med tiden, och vi är öppna för att den ska justeras ännu mer.
            Det finns en ökad kunskap och efterfrågan. Uppföljning görs och
            ska göras av SCB.
          </note>
          <note>
            Jämställdhet är ett prioriterat område för Alliansen och kommer
            att fortsätta att vara det.
          </note>
          <note type="speaker">
            Anf. 75 RAIMO PÄRSSINEN (S):
          </note>
          <note>
            Fru talman! Man skulle kunna säga så här: Moderaternas devis
            är att det är bättre att satsa på den som är rik och frisk än
            på den som är fattig och sjuk. Sjuktalen och ohälsan stiger för
            kvinnor. Trenden har vänt ordentligt. Mycket av detta är relaterat
            till arbetslivet.
          </note>
          <note>
            Fru talman! Det är två frågor jag tänkte att jag skulle ta upp
            i den här debatten med arbetsmarknadsminister Elisabeth Svantesson.
            Den första handlar om den diskussion som förs mellan Sverige som
            nation och EU-kommissionen om tillfälliga anställningar och korta
            och otrygga jobb.
          </note>
          <note>
            Jag träffar massvis med ungdomar. De allra flesta som hamnar
            i fällan där de aldrig kan få en tillsvidareanställning utan får
            hoppa mellan jobben är kvinnor. Detta har kritiserats efter att
            TCO anmälde svenska staten till EU-kommissionen. Nu har regeringen
            aviserat att man inte tänker göra någonting åt det här. Man tycker
            att man har en fullgod lagstiftning här i Sverige. Man säger att
            flexibiliteten på arbetsmarknaden kräver att speciellt kvinnor
            får ta korta och otrygga anställningar.
          </note>
          <note>
            Vissa är anställda på 0 procent. Kontraktet säger att man är
            anställd en timme i veckan. Då ingår i kontraktet att man kommer
            när arbetsgivaren ringer. Man vet inte riktigt när man ska jobba,
            hur mycket och så vidare. Det är väldigt många som sitter fast
            i detta.
          </note>
          <note>
            Nu har det framkommit i medierna att EU-kommissionen för en dialog
            med regeringen om detta, men man häpnar när man läser om det.
            Detta kan naturligtvis arbetsmarknadsministern svara på. Det står
            att statsminister Reinfeldt har sekretessbelagt dialogen mellan
            regeringen och EU-kommissionen i detta ärende. Är det sant, Elisabeth
            Svantesson, att den har blivit sekretessbelagd? I så fall, varför?
            Jag är helt oförstående inför detta.
          </note>
          <note>
            Den andra frågan jag vill ta upp har väldigt mycket med kvinnor
            att göra och är dessutom kopplad till frågan om korta, tillfälliga
            och otrygga jobb. Det handlar om de kvinnor som arbetar i olika
            butiker och råkar ut för våld, hot och rån. Nu säger man från
            Handelsanställdas förbund, fru talman, att det har gått över gränsen;
            det är nu i genomsnitt mer än två butiker som rånas varje dag
            i Sverige, och det blir fler och fler. Bankerna hanterar inte
            kontanter. Man transporterar dem i säkra pansarbilar. Men ute
            i butikerna samlas de på hög och blir mycket eftertraktade av
            rånare. Det är ett jättestort arbetsmiljöproblem, speciellt för
            de många kvinnor som arbetar där.
          </note>
          <note>
            Det finns ett tillkännagivande om våld och hot. Vi förväntar
            oss att regeringen ska återkomma. Man säger att man bereder frågan,
            men vi hör ingenting. Vad är det som händer?
          </note>
          <note>
            Fru talman! Min första fråga handlar alltså om de tillfälliga
            anställningarna och trycket från EU. Dialogen har blivit sekretessbelagd,
            får vi läsa. Vad vet vi om detta, och vad kan Elisabeth Svantesson
            svara?
          </note>
          <note>
            Min andra fråga är: Varför händer det ingenting när det gäller
            situationen för de många kvinnor som är utsatta för våld, hot
            och rån i butiker?
          </note>
          <note type="speaker">
            Anf. 76 Arbetsmarknadsminister ELISABETH SVANTESSON (M):
          </note>
          <note>
            Fru talman! Jag tackar Ann-Christin Ahlberg för interpellationen.
          </note>
          <note>
            Jenny Petersson redogjorde för vad alliansregeringen under de
            här sju åren gjort för att stärka kvinnor på olika sätt. Det är
            en mängd saker som gjorts. Det hon också var inne på och som jag
            tycker är otroligt viktigt är att vi har en politik som leder
            till att jobben växer till, som underlättar för företag att anställa
            och som gör att vi sänker trösklar för dem som har svårare att
            komma in.
          </note>
          <note>
            Det är någonting av det allra viktigaste för att underlätta för
            kvinnor. Men kanske lika viktigt är det faktum att vi inte tyckte
            att det var en speciellt trevlig idé att så många kvinnor som
            blev sjukskrivna lämnades i sjukskrivning år efter år, år efter
            år, och aldrig fick en chans att komma tillbaka.
          </note>
          <note>
            De fick aldrig den inplanerade träffen med Arbetsförmedlingen
            och Försäkringskassan eller någon rehabilitering. De lämnades,
            och väldigt många av dem förtidspensionerades och har i dag en
            otroligt låg inkomst. Det var ett svek som jag inte någonsin tänker
            att vi ska se igen.
          </note>
          <note>
            Nu ser vi att sjukpenningtalet ökar och att kvinnor i större
            utsträckning än män har drabbats av psykisk ohälsa de senaste
            åren. Exakt vad den sjukfrånvaron beror på vet vi inte. Det är
            därför som regeringen och min kollega Ulf Kristersson nu har sjösatt
            åtta olika analysuppdrag.
          </note>
          <note>
            Även om Arbetslivsinstitutet inte finns pågår det forskning.
            Det finns många forskare som är duktiga på området. De har fått
            analysuppdrag för att ge oss en bättre förståelse för och kunskap
            om varför sjukfrånvaron nu ökar så att vi kan göra någonting åt
            den.
          </note>
          <note>
            En annan viktig fråga är frågan om deltid och heltid på arbetsmarknaden.
            Den är väldigt relevant. Vi vet att arbetstiden skiljer sig åt
            mellan män och kvinnor. Det är också en orsak till att kvinnor
            bland annat har en lägre inkomst.
          </note>
          <note>
            Vi vet att 90 procent av männen jobbar heltid och att en tredjedel
            av de sysselsatta kvinnorna jobbar deltid. Vi vet att många av
            de kvinnorna önskar att gå upp i heltid.
          </note>
          <note>
            Här har vi och våra kolleger ute i kommunerna, både Ann-Christin
            Ahlbergs och mina kolleger, ett stort arbete att göra som arbetsgivare
            i kommuner och landsting att se till att människor har rätt till
            heltid. Till exempel har alliansstyrda Stockholms stad infört
            rätt till heltid för sina 38 000 anställda.
          </note>
          <note>
            Jag tror inte att lagstiftning är rätt väg att gå. Det är en
            fråga för arbetsmarknadens parter. Om man värnar den svenska modellen
            ska man också värna den i den här frågan.
          </note>
          <note>
            När det gäller frågan om visstid återkommer jag till en lång,
            intensiv och intressant debatt om visstidsförhållandet nästa vecka.
          </note>
          <note>
            Vi vet att Eurostat säger att Sverige är ett av de länder i Europa
            som har det största inflödet från visstid till fastanställning.
            Det är väldigt viktigt att ha med sig.
          </note>
          <note>
            Vi återkommer till den diskussionen nästa vecka.
          </note>
          <note type="speaker">
            Anf. 77 ANN-CHRISTIN AHLBERG (S):
          </note>
          <note>
            Fru talman! Jag har en interpellationsdebatt med arbetsmarknadsministern
            och inte med hennes partikamrat. Jag tar inte upp någon debatt
            utifrån hennes inlägg.
          </note>
          <note>
            Kommunal har skrivit en rapport, Visstid på livstid . Den handlar
            om otrygga anställningar. Där redovisar de att under den senaste
            femårsperioden har antalet visstidsanställda ökat med 24 000 personer
            från en redan hög siffra som var 128 000 personer 2008. De var
            visstidsanställda bara inom Kommunals avtalsområde. År 2012 hade
            det ökat till 152 000 personer, och det fortsätter att öka nu
            i år också.
          </note>
          <note>
            Lägg därtill att visstidsanställda oftare arbetar deltid än tillsvidareanställda.
            Inom Kommunals avtalsområde arbetar ungefär 90 procent av de fast
            anställda heltid medan visstidsanställda arbetar ca 50 procent
            av en heltid.
          </note>
          <note>
            Visstidsanställda är ofta kvinnor och har också lägre lön. Inom
            Kommunal har de ca 15 procent lägre grundlön än en tillsvidareanställd
            har. Summan av det blir att en visstidsanställd bara har ca 50
            procent av den faktiska arbetsinkomsten mot vad en tillsvidareanställd
            har.
          </note>
          <note>
            Inom dessa avtalsområden har regeringens finansminister Anders
            Borg sagt att löneläget är för högt. Även en annan minister i
            regeringen, Annie Lööf, har synpunkter och tycker att ingångslönerna
            är för höga och ska sänkas med 25 procent. Regeringen och dess
            minister driver en politik och uttalar sig tydligt om att kvinnor
            borde ha än lägre löner.
          </note>
          <note>
            Det är just de personerna som Kommunal tar upp i sin rapport
            som jobbar inom det avtalsområde där Anders Borg tycker att det
            är för högt löneläge och som Annie Lööf vill sänka ingångslönerna
            för. Det är ofta de som har de låga ingångslönerna. Dem vill hon
            sänka med ytterligare 25 procent. Det är också de som har ofrivilliga
            deltider eller bara några timmar som de får arbeta per dag. Tycker
            ministern att de ska bli ännu fattigare, eller tycker ministern
            att de ska ha fler jobb och ändå bli fattiga utifrån lönen?
          </note>
          <note>
            I rapporten tar man upp: Varför ökar visstidsanställningarna?
            Regeringen ändrade lagstiftningen när den tog över makten så att
            man kan stapla fler visstidsanställningar på varandra. Det är
            inte så att människor har dessa låga löner, deltider eller timmar
            bara när de är unga, utan det har de ganska högt upp i åldrarna.
          </note>
          <note>
            I Kommunals rapport har man tittat på Kommunals medlemmar. Men
            man vet att de som är oorganiserade har ännu sämre villkor. Om
            vi vill kan vi politiker påverka.
          </note>
          <note>
            Ni skriver själva i er budgetbilaga: En förutsättning för att
            kvinnor ska få mer nytta av jobbskatteavdraget är att kvinnor
            ska arbeta mer. Då behövs fler heltider, och inte lägre lön. Kvinnor
            måste få barnomsorg och äldreomsorg, inte sämre välfärdstjänster.
            Mammor och pappor måste dela mer lika vid föräldraledighet, inte
            att papporna ska få mer betalt. Arbetsmiljön måste bli bättre,
            inte sämre. Kvinnor måste få tillgång till makten både när det
            gäller sina egna liv och i maktens rum, inte stängda dörrar eller
            glastak.
          </note>
          <note>
            Men vad blev det? Det blev en tummetott. Det blev delegation
            och uppdrag som ska redovisas efter valet 2014. Det duger inte
            att säga att det är en jämställdhetssatsning.
          </note>
          <note type="speaker">
            Anf. 78 JENNY PETERSSON (M):
          </note>
          <note>
            Fru talman! Jag tycker att det är anmärkningsvärt att Ann-Christin
            Ahlberg i sitt inlägg här står och drar exempel från en av parterna
            i Kommunals olika rapporter med mera.
          </note>
          <note>
            Det är bra med kunskapsunderlag. Men som vi vet kännetecknas
            den svenska arbetsmarknaden fortfarande av en könsmässig segregering
            där kvinnor och män till stor del arbetar i olika yrken och sektorer.
          </note>
          <note>
            Skillnader avseende sektor, yrke, befattning och arbetad tid
            får konsekvenser för kvinnors och mäns löner. Tyvärr, fru talman,
            arbetar just kvinnor i yrken och i sektorer där lönerna är lägre.
          </note>
          <note>
            Politiker har en roll att stifta lagar och se till att ge redskap
            till parter, och så vidare. Men sedan är det upp till parterna
            att bra avtal träffas som ger förutsättningar. Här kan man se
            att det finns skillnader när det gäller olika yrken och sektorer.
            Det finns betydligt mer att göra.
          </note>
          <note>
            Som jag nämnde har Alliansen och regeringen gjort satsningar
            på jämställdhetsområdet. Politiken ligger fast. Målen som vi i
            denna kammare är överens om är att kvinnor och män ska ha samma
            makt att forma samhället och sina egna liv. Här för regeringen
            en målmedveten politik.
          </note>
          <note>
            Jämställdhet är och kommer fortsatt att vara ett prioriterat
            politikområde för Alliansen. Det är centralt för Sveriges fortsatta
            utveckling och tillväxt.
          </note>
          <note type="speaker">
            Anf. 79 RAIMO PÄRSSINEN (S):
          </note>
          <note>
            Fru talman! Jag ställde två konkreta frågor till arbetsmarknadsministern
            som har med kvinnors arbetssituation och arbetsliv här i Sverige
            att göra.
          </note>
          <note>
            Den första gällde att man i Sverige kan stapla otrygga visstidsanställningar
            på varandra. EU-kommissionen kritiserade detta och har bett Sverige
            göra en rättelse. Regeringen har svarat: Det behövs ingen rättelse,
            utan vi tycker att det fungerar bra. Det tycker inte vi socialdemokrater.
            Vi är mycket kritiska till detta. Det är även TCO och andra organisationer.
          </note>
          <note>
            Då har detta uppstått att dialogen mellan kommissionen och regeringen
            har sekretessbelagts i Regeringskansliet. Det är oerhört allvarligt.
            Det betyder att Elisabeth Svantesson säger att svaret kommer att
            lämnas nästa vecka.
          </note>
          <note>
            Hon kan väl svara i dag! Jag förstår inte varför hon inte ens
            kan kommentera det. Jag tycker att det är allvarligt. Det är i
            alla fall Sveriges riksdag vi befinner oss i, demokratins högborg.
            Där ska det talade ordet flöda och information utges. Då kan vi
            få svar på den frågan.
          </note>
          <note>
            Min andra fråga, fru talman, gällde att det finns ett tillkännagivande
            från riksdagen som säger att regeringen ska återkomma tillsammans
            med parterna med ett program för att beivra och minska våld och
            hot i butiker. Men det kommenterade hon inte ens. Det är så många
            butiker som blir rånade, med hot på liv och död. Det är svåra
            arbetsmiljöproblem, och det vill hon inte säga någonting om.
          </note>
          <note>
            På den första frågan konstaterar jag att hon säger att hon kommer
            att svara nästa vecka. Det tycker jag är otillfredsställande.
            Det var en enkel, konkret fråga, som en minister borde ha kapacitet
            att svara på i dag. Den andra frågan vill hon inte ens kommentera,
            fast det är ett uppdrag som är givet av riksdagen till regeringen.
          </note>
          <note>
            Frågan är: Varför gör hon ingenting åt det? Det hoppas jag få
            svar på i dag.
          </note>
          <note type="speaker">
            Anf. 80 Arbetsmarknadsminister ELISABETH SVANTESSON (M):
          </note>
          <note>
            Fru talman! Ann-Christin Ahlbergs interpellation är viktig. Att
            kvinnor och män har samma förutsättningar och möjligheter på arbetsmarknaden
            är en enormt viktig fråga. Det handlar om inflytande, makt och
            ekonomi.
          </note>
          <note>
            En del av det som Ann-Christin Ahlberg nämner i sin interpellation
            handlar om barnomsorg och att möjliggöra för kvinnor att arbeta.
            Barnomsorgsfrågan är väldigt viktig runt om i våra kommuner.
          </note>
          <note>
            Jag tycker att det är glädjande att vi under åren 2010–2012 har
            sett att det är fler kommuner som erbjuder barnomsorg på obekväm
            arbetstid. Det har ökat från 118 till 151. Det var 4 000 barn
            2010, och det var 5 000 barn 2012. Det är ett steg i rätt riktning.
            För perioden 2013–2016 har regeringen också riktat ett statsbidrag
            om 108 miljoner kronor för att stimulera denna utveckling.
          </note>
          <note>
            En annan fråga som jag var inne på tidigare handlar om arbetsmiljön.
            Det uppdrag som Arbetsmiljöverket fick av regeringen 2011 handlade
            om att utveckla och genomföra särskilda insatser för att förebygga
            att kvinnor slås ut från arbetslivet.
          </note>
          <note>
            Många kvinnor upplever att de inte orkar stanna kvar; man blir
            sjukskriven, man kanske inte har en väl fungerande arbetsmiljö
            och man orkar inte ens jobba tills man blir 65. Det är en otroligt
            viktig fråga för de enskilda kvinnorna, och för samhället i stort
            såklart. Det handlar om deras ekonomi, som påverkar deras framtid,
            men det handlar också om att kunna stanna kvar och vara behövd
            under hela sitt arbetsliv.
          </note>
          <note>
            Det uppdrag som Arbetsmiljöverket har fått handlar om att inhämta
            kunskap, informera, utbilda inspektörer och genomföra speciella
            inspektionsaktiviteter. Det uppdraget ska genomföras till och
            med 2014, och sedan ska det integreras i den ordinarie verksamheten
            på Arbetsmiljöverket. Jag ser fram emot det resultatet, för jag
            tror att det är centralt. Det är också därför som vi har gett
            Arbetsmiljöverket det uppdraget.
          </note>
          <note>
            Det är tjänstemän som beslutar vad som ska vara sekretess och
            inte, men vi kommer in på det också nästa vecka, har jag en känsla
            av.
          </note>
          <note>
            Visstidsanställningarna är viktiga på svensk arbetsmarknad. Det
            är viktigt att de finns. Jag tror att också Raimo Pärssinen tycker
            att det är viktigt. Det ska inte missbrukas. Sedan kan man ha
            olika syn på hur direktivet tillämpas. Vi menar i grunden att
            vi följer EU-direktivet. Det finns inte heller någon dom från
            kommissionen om att man skulle ha staplat visstidsanställningar
            på varandra så att det är ett lagbrott. Det är en dialog som vi
            för. Vi har fört en dialog om detta med kommissionen under flera
            år. Raimo Pärssinen vet också att det finns två olika Ds som är
            skrivna i Regeringskansliet angående detta. Men dialogen fortsätter.
          </note>
          <note>
            Fortfarande är det så att visstidsanställning för många är en
            väg in. Utflödet är också stort i Sverige fram till tillsvidareanställningar.
            Det är viktigt för kvinnor, men det är också viktigt för män och
            för unga, att få en fast förankring på svensk arbetsmarknad. Men
            ofta är vägen dit för många en visstidsanställning.
          </note>
          <note type="speaker">
            Anf. 81 ANN-CHRISTIN AHLBERG (S):
          </note>
          <note>
            Fru talman! Det blir ännu tydligare efter dagens interpellationsdebatt
            att regeringen inte tycker att det är så viktigt att prata om
            kvinnors låga löner. Med Annie Lööf och Anders Borg i regeringen
            riskerar kvinnor än lägre löner. Utifrån de beslut som ni tidigare
            har tagit i regeringsställning och som era partikamrater har röstat
            för i denna kammare riskerar det att bli än värre.
          </note>
          <note>
            Konsekvenserna har blivit att allt fler kvinnor får visstidsanställningar,
            och det får man dras med högt upp i livet. Vi vet att visstidsanställningarna
            påverkar inte bara den dagliga inkomsten utan också om man blir
            sjuk eller arbetslös. Ministern var inne på att man får låg ersättning
            när man blir sjuk, men vad blir följden när man ökar det här?
          </note>
          <note>
            Det går bra att prata bort saker och ting och skriva att man
            har gjort en satsning. Jo, man har satsat på papperet, nästan
            1 miljard, som du skriver. Men det är ju en tummetott, eftersom
            det ska redovisas först i oktober 2014. Det är verkligen ett bevis
            på att ni inte vill göra någonting åt det, för det är efter valet.
            Ni vet inte ens om ni har makten att förändra.
          </note>
          <note>
            Kunskap finns, och viljan är det som saknas i regeringen. För
            92 miljarder, som är ungefär den skattesänkning ni har gjort,
            skulle man ha kunnat göra väldigt mycket för ett jämställt arbetsliv:
            bättre barnomsorg, bättre äldreomsorg men framför allt en bättre
            arbetsmiljö för många kvinnor samt heltider. Framför allt skulle
            kvinnor kunna få en möjlighet till egen försörjning och inte riskera
            sin hälsa.
          </note>
          <note type="speaker">
            Anf. 82 Arbetsmarknadsminister ELISABETH SVANTESSON (M):
          </note>
          <note>
            Fru talman! Fler kvinnor sysselsatta – det var ett tema i gårdagens
            AKU.
          </note>
          <note>
            Fler kvinnor har mer i plånboken, har större egenmakt och får
            behålla mer av sin lön.
          </note>
          <note>
            Fler föräldrar använder sig av jämställdhetsbonus för att ha
            ett mer jämställt föräldrauttag.
          </note>
          <note>
            Vi undersöker vad den sämre arbetsmiljön beror på och vad vi
            kan göra mer.
          </note>
          <note>
            Fler kvinnor lämnas inte i åtta, tio och tolv år, till och med
            längre ibland, i långtidssjukskrivningar och sedan förtidspensionering,
            där man inte har någonting att leva av.
          </note>
          <note>
            Detta är någonting av det som vi har gjort under de här åren.
            Men vi vill fortsätta – det finns mycket mer att göra.
          </note>
          <note>
            Jag tycker att det är viktigt att Jämställdhetsdelegationen arbetar
            fram sina förslag. Det kan vara efter valet, men jag tror fortfarande
            att det är viktigt att de förslagen kommer fram. Vi arbetar aktivt
            hela tiden för att kvinnor ska få det bättre och för att kvinnor
            ska öka sin ekonomiska frihet.
          </note>
          <note>
            Vi kan göra en hel här i riksdagen, men mycket kan göras ute
            i våra kommuner, hos våra kolleger och partikamrater runt om i
            landet, för rätten till heltid och för större makt över sin arbetstid.
            Vi tror inte på lagstadgad heltid, men vi tror att parterna har
            ett enormt stort ansvar för att möjliggöra för fler kvinnor att
            jobba heltid så att man kan försörja sig själv.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellationerna 2013/14:145 och 148 om en trygg
            och säker arbetsmiljö
          </note>
          <note type="speaker">
            Anf. 83 Arbetsmarknadsminister ELISABETH SVANTESSON (M):
          </note>
          <note>
            Fru talman! Kerstin Nilsson har frågat mig vad jag avser att
            göra för att säkerställa att arbetsmiljöarbetet åter får den prioritet
            som behövs för att Sverige ska vara ett föregångsland när det
            gäller arbetsmiljöarbetet så att vi kan minimera att sjukdomar
            och skador kommer av en sjuk eller farlig arbetsmiljö. Maria Stenberg
            har frågat mig vilka åtgärder jag avser att vidta för att anställda
            inom bemanningsbranschen inte i större utsträckning än andra anställda
            ska drabbas av olyckor och skador i arbetslivet.
          </note>
          <note>
            Arbetsmiljöfrågorna har hög prioritet. Regeringen menar dock
            att det inte bara handlar om hur mycket resurser som satsas utan
            också om hur resurserna används.
          </note>
          <note>
            Sedan 2007 har Arbetsmiljöverket effektiviserat sin verksamhet
            och sänkt sina driftskostnader väsentligt. De har också utvecklat
            sin information och kunskapsspridning så att fler kan nås av den
            kunskap som behövs för att göra rätt i arbetsmiljöarbetet.
          </note>
          <note>
            Kerstin Nilsson tar bland annat upp företagshälsovården. Här
            kan konstateras att det bidrag som var sökbart för företagshälsovården
            utnyttjades dåligt. Arbetsgivarna har därmed inte fått stöd för
            att vidta tidiga och arbetsplatsnära rehabiliteringsinsatser,
            vilket var syftet med bidraget. Regeringen bedömer att det finns
            fortsatt behov av stöd för att öka återgången i arbete och föreslår
            därför att bidraget i stället riktas direkt till arbetsgivarna.
            De anslagna medlen ökas stegvis under de första tre åren.
          </note>
          <note>
            Vad gäller Maria Stenbergs fråga vill jag understryka att alla
            arbetstagare ska kunna känna sig trygga på arbetsplatsen, oberoende
            av anställningsförhållanden. Möjligheten att hyra in arbetskraft
            är en viktig del av dagens arbetsliv, men det är inte acceptabelt
            att inhyrda från bemanningsföretag har sämre arbetsmiljöförhållanden
            än andra.
          </note>
          <note>
            Arbetsmiljölagen är mycket tydlig med att bemanningsföretaget
            har det övergripande arbetsmiljöansvaret för alla anställda. Därutöver
            är den som anlitar inhyrd arbetskraft för att utföra arbete i
            sin verksamhet skyldig att vidta de skyddsåtgärder som behövs
            i detta arbete.
          </note>
          <note>
            Arbetsmiljöverket har under perioden 2011–2013 genomfört en tillsynssatsning
            riktad mot bemanningsbranschen. Under satsningen gjorde Arbetsmiljöverket
            över 1 000 inspektioner och uppföljningsbesök hos bemanningsföretag
            och kundföretag. Verket har därmed nått ut till många aktörer
            i branschen med information om regler och ansvarsförhållanden.
            Detta är mycket viktigt för att sprida kunskap och skapa ökad
            medvetenhet om ansvarsförhållanden och den särskilda arbetsmiljöproblematiken
            i bemanningsbranschen. Arbetsmiljöverkets rapport angående tillsynssatsningen
            visar att det finns mycket att arbeta med såväl i de inhyrande
            företagen som i bemanningsföretagen.
          </note>
          <note>
            I sammanhanget måste man ändå komma ihåg att Sverige i en internationell
            jämförelse ligger väl till när det gäller arbetsmiljö. Sverige
            har ett betydligt lägre antal anmälda arbetsolyckor med sjukfrånvaro
            per 100 000 anställda än genomsnittet inom EU, och endast ett
            fåtal länder inom EU har färre dödsolyckor per 100 000 anställda.
            Det innebär inte att vi kan vara nöjda. Varje person som skadas
            eller drabbas av ohälsa på grund av arbetet är en för mycket.
            Fortsatta ansträngningar måste göras för att minska riskerna.
          </note>
          <note>
            Förste vice talmannen konstaterade att Maria Stenberg (S), som
            framställt en av interpellationerna, inte var närvarande i kammaren.
          </note>
          <note type="speaker">
            Anf. 84 KERSTIN NILSSON (S):
          </note>
          <note>
            Fru talman! Jag tackar arbetsmarknadsministern för svaret. Men
            när ministern säger att arbetsmiljöfrågorna har hög prioritet
            tycker jag att det klingar lite falskt. När ministern säger att
            det inte bara handlar om hur mycket resurser, alltså pengar, som
            satsas utan också om hur resurserna används håller jag med henne
            – men bara delvis. Det är väl självklart att varje satsad krona
            ska användas effektivt. Självfallet ska Arbetsmiljöverket precis
            som alla andra myndigheter ständigt jobba för att bli så bra och
            effektiva som möjligt.
          </note>
          <note>
            Sedan hörde jag att ministern stolt sade att Arbetsmiljöverket
            sedan 2007 har effektiviserat sin verksamhet och sänkt sina driftskostnader
            väsentligt. Ja, men hade de något val? Mindre pengar in ger mindre
            pengar ut hur man än räknar. Men det finns en gräns för när de
            minskade anslagen får negativ effekt på verksamheterna. Den gränsen
            har nåtts, och värre blir det.
          </note>
          <note>
            Arbetsmiljöverket har för små och alltmer krympande resurser.
            Specialistkompetens riskerar att försvinna när allt ska plattas
            ned och alla ska göra allt. ILO rekommenderar att det finns en
            arbetsmiljöinspektör på 10 000 anställda. Vi har en på 17 000.
            För ett tag sedan hörde jag arbetsmiljöinspektörer be och tigga
            sina kolleger som var på väg att gå i pension: Stanna! I dag måste
            tre pensionärer gå innan man får en ny inspektör. Det får mig
            att undra hur arbetsmiljöinspektörerna har det med sin egen arbetsmiljö.
            När ska vi börja med utbrändhet och sjukskrivningar i den gruppen?
          </note>
          <note>
            Inspektionerna har minskat, och verket har svårt att följa upp
            sina förelägganden och beslut. Skyddsombuden har fått ta en allt
            större roll, som de ofta inte är utbildade för. Vi vet också att
            det saknas villiga skyddsombud på många arbetsplatser. Det är
            inte enkelt att vara skyddsombud. Det kan få konsekvenser hos
            vissa arbetsgivare när man jobbar som skyddsombud eller har ett
            fackligt uppdrag.
          </note>
          <note>
            I tidningen Arbetet, som jag har med mig här, kunde vi nyligen
            läsa att skyddsombuden inte får den uppbackning de behöver. Metall
            säger: Arbetsmiljöverket har i dag gått från sin tidigare tillsynsverksamhet
            till att bli en informationsmyndighet. Byggnads säger: Det stöd
            som de regionala skyddsombuden har haft från verket har försämrats,
            och förtroendet för myndigheten har minskat. Här står också om
            arbetsgivare som skrattar år skyddsombuden när de hotar med Arbetsmiljöverket.
          </note>
          <note>
            För mig handlar effektivisering inte om minskade resurser utan
            om hur man med befintliga resurser ska kunna göra ett ännu bättre
            arbetsmiljöarbete. Ministern säger att vi ska komma ihåg att Sverige
            i en internationell jämförelse ligger väl till när det gäller
            arbetsmiljö. Det är väl bra, men ska vi nöja oss med det? Är det
            ett svar vi ska ge till dem som skadar sig på eller blir sjuka
            på jobbet? Vi ligger bra till – ska vi säga så? Är det att ha
            hög prioritet?
          </note>
          <note>
            Vad menar ministern egentligen med att fortsatta ansträngningar
            måste göras för att minska riskerna? Vad är det som ska eller,
            rättare sagt, kan göras med minskade resurser och anslag?
          </note>
          <note type="speaker">
            Anf. 85 RAIMO PÄRSSINEN (S):
          </note>
          <note>
            Fru talman! Arbetsmarknadsministern säger i svaret att det finns
            mycket att arbeta med såväl i de inhyrande företagen som i bemanningsföretagen.
            Det är en lite knepig fråga.
          </note>
          <note>
            Hon säger också att det inte är acceptabelt att inhyrda från
            bemanningsföretag har sämre arbetsmiljöförhållanden än andra.
            Det är känt i bemanningsbranschen att när man kommer till arbetsplatser
            som inhyrd så får man göra de jobb som de andra inte riktigt vill
            göra. Det är lite tuffare och lite hårdare jobb på många ställen.
          </note>
          <note>
            Man får inte heller någon riktig introduktion när man kommer
            dit. Det är därför man har kunnat konstatera att olycksfallsfrekvensen
            är högre, speciellt bland de unga, i bemanningsföretagen. Detta
            måste man hantera på något sätt. Det finns även oklarheter när
            det gäller ansvarsområden och ansvarsgränser mellan de inhyrda
            och de företag som hyr in.
          </note>
          <note>
            Det finns mycket att arbeta med, säger Elisabeth Svantesson.
            Kan vi få exempel på vad regeringen tänker göra när det gäller
            just detta speciella fall med bemanningsföretag? Det finns mycket
            att arbeta med.
          </note>
          <note>
            Vi kan konstatera, precis som Kerstin Nilsson föredömligt sade,
            när det gäller resurser – jag hoppas att Elisabeth Svantesson
            lyssnar – att många klagomål nu allt oftare gäller att Arbetsmiljöverket
            inte kommer när man kallar på dem. Till och med när det gäller
            allvarliga saker som våld och hot i butiker får Handels vänta.
            Detta är ett vittnesmål som sprider sig från fler och fler förbund.
            Jag läser igenom sammanställningar av regionala skyddsombuds rapporter
            som kommer från alla förbund.
          </note>
          <note>
            Det nya sanktionssystem som ska sättas i sjön den 1 juli 2014
            kritiseras av TCO och LO. De säger att det nya systemet blir tandlöst
            nu när Arbetsmiljöverket avlövas som det görs. Det finns alltså
            sämre möjligheter att komma ut och kolla och inspektera och sätta
            sanktionssystemet i verket.
          </note>
          <note>
            Som jag har sagt tidigare klarar man inte riktigt av den viktiga
            bevakningen gentemot EU och det arbete som finns där. Som jag
            tidigare hävdade saknar man också specialkompetens. Man kan inte
            fylla på. Det handlar också om att det blir svårare inspektioner.
            De psykosociala arbetsmiljöproblemen är ingenting som man går
            in och löser direkt. Man kan inte gå in och säga att en viss person
            har anmält att det sker kränkande särbehandling, utan man får
            gå in i gruppen och börja bearbeta den för att nysta ut det hela
            och skaffa sig en bild av var problemet egentligen ligger.
          </note>
          <note>
            Avlövningen ger alltså negativt resultat. Min fråga är dock om
            det finns så mycket att göra här. Om vi tittar på bemanningsföretagen
            också, vad tänker ministern göra? Vi har ju konstaterat att det
            är stora bekymmer. Hon skriver att det är oacceptabelt att man
            har sämre arbetsmiljöförhållanden än andra om man är inhyrd. Då
            blir jag riktigt nyfiken och intresserad.
          </note>
          <note>
            Jag håller med ministern. Det är oacceptabelt. Vi socialdemokrater
            har förslag om detta, men jag tänkte först efterhöra ministerns
            förslag.
          </note>
          <note type="speaker">
            Anf. 86 KATARINA BRÄNNSTRÖM (M):
          </note>
          <note>
            Fru talman! Bemanningsanställdas situation på arbetsmarknaden
            har varit oerhört uppmärksammad den senaste tiden. Det kom en
            beställd studie, och Arbetsmiljöverket har gjort en särskild granskning
            av branschen. Det påstods att man var väldigt otrygg i sin anställning
            och att man mådde psykiskt dåligt. Det drogs väldigt långtgående
            slutsatser av undersökningen. Bemanningsbranschen själv har dock
            kommit med oerhört starka protester mot den beskrivningen.
          </note>
          <note>
            Här handlar det i mycket om politik. Socialdemokraterna, LO och
            facket i stort vill inte ha bemanningsföretag. Man vill inte ha
            personal som jobbar som bemanningsanställda.
          </note>
          <note>
            Hade man varit lika orolig för hur kvinnor har det i offentlig
            sektor i kommuner och landsting, ofta styrda av socialdemokrater,
            hade vi haft en mycket intressantare debatt här i kammaren. Visst
            är det sant att bemanningsanställda ofta arbetar i riskfyllda
            branscher och framför allt får komma in vid toppar och stressade
            situationer. Därför är det inte märkligt att statistiken visar
            att det har varit fler olycksfall.
          </note>
          <note>
            Det är viktigt att vi tar alla undersökningar på allvar, och
            det är viktigt att den som jobbar i bemanningsbranschen trivs
            med sitt jobb och är säker och trygg på sitt arbete. Självklart
            är arbetsmiljöfrågorna viktiga. Alla anställda ska ha en god arbetsmiljö
            oberoende av vilken anställningsform de har. Både bemanningsföretaget
            och den som hyr in ska se till att de anställda har en bra arbetsmiljö.
          </note>
          <note>
            Det är klart att om man gör över 1 000 inspektioner inom en viss
            bransch vore det konstigt om man inte hade hittat många anmärkningar.
            Det måste man ju göra, annars skulle man inte ens visa att inspektionerna
            behövdes.
          </note>
          <note>
            Alla behövs på arbetsmarknaden. Alla jobb behövs. Alla som jobbar
            behövs. Bemanningsföretagen behövs, och de som jobbar i bemanningsföretagen
            behövs. Det har dessutom visat sig att jobb i bemanningsföretag
            väldigt ofta är människors första fot in på arbetsmarknaden. Man
            får anställning en viss tid och får arbeta upp sina kunskaper
            och få erfarenhet. Man blir mer attraktiv att anställa.
          </note>
          <note>
            Bemanningsföretagen är en oerhört viktig del och kommer att finnas
            med både på svensk arbetsmarknad och på annan arbetsmarknad oavsett
            vad socialdemokrater, LO och andra fack påstår. Det gäller nu
            att vi ser till att det blir bra för alla på svensk arbetsmarknad
            och inte hackar på vissa grupper.
          </note>
          <note>
            Jag tycker i så fall att man borde gå till de kommuner och landsting
            som är styrda av socialdemokrater och diskutera hur kvinnor mår
            i den branschen. Varför stiger sjukskrivningstalen? Vad kan kvinnor
            säga till om, och vad har de för inflytande på sitt arbete? Hur
            mår de psykiskt? Jag tycker att vi ska ha en balanserad debatt
            och inte enbart rikta in oss på vissa grupper.
          </note>
          <note>
            Det är viktigt att Arbetsmiljöverket gör inspektioner och att
            de får resurser att göra det de ska. Men i den här kammaren låter
            det ibland som om Socialdemokraterna mest är oroade för Arbetsmiljöverket
            självt, ett statligt verk, för dem som jobbar där, inspektörerna,
            och för skyddsombuden – det är kanske inte arbetsmiljön som är
            huvudpunkten.
          </note>
          <note type="speaker">
            Anf. 87 Arbetsmarknadsminister ELISABETH SVANTESSON (M):
          </note>
          <note>
            Fru talman! Jag tackar för interpellationerna från Maria Stenberg
            och Kerstin Nilsson.
          </note>
          <note>
            Det som Arbetsmiljöverket nu har gjort i den här branschen visar
            väl att det faktiskt fungerar. Det vill säga att man gör en speciell
            satsning. Man ser över en bransch och konstaterar vad som fungerar
            och inte, och man kan samtidigt sprida information och kunskap
            om hur arbetet ska gå till.
          </note>
          <note>
            Bemanningsbranschen är speciell, och det är extra viktigt att
            förtydliga att bemanningsanställda precis som alla andra ska omges
            av en god arbetsmiljö. Arbetsmiljöverket visar att den här frågan
            måste få ökad prioritet bland bemanningsföretagen och deras kundföretag,
            men frågan behöver inte alltid ha ett politiskt svar så till vida
            att vi skulle ändra lagar. Eller vill Raimo Pärssinen eller Maria
            Stenberg – hon är inte här – gå i samma spår som Jonas Sjöstedt
            och helt enkelt förbjuda bemanningsföretag i Sverige?
          </note>
          <note>
            De bemanningsanställda utgör en ganska liten andel av alla 4,7
            miljoner sysselsatta på svensk arbetsmarknad. Bemanningsföretagen
            fyller en väldigt viktig funktion. Man anställer många unga och
            utrikes födda och är för många en väg in. Men självklart ska här
            råda sjysta villkor. Det blir ofta svårare när det finns ett ansvar
            både hos arbetsgivaren – bemanningsföretaget har det huvudsakliga
            ansvaret – och också hos den som hyr in, som har ett stort ansvar
            att visa och introducera alla, speciellt unga, på den nya arbetsplatsen.
          </note>
          <note>
            Detta är ett exempel på att det faktiskt fungerar. Här har Arbetsmiljöverket
            gjort en specifik satsning mot den här branschen. Man har kommit
            med en rapport för att lyfta fram frågor som vi får jobba med
            på olika sätt.
          </note>
          <note>
            Låt mig ta upp Kerstin Nilssons fråga. Jag har i flera sammanhang,
            till exempel för bara någon timme sedan och också den 5 november,
            den 22 november och i en aktuell debatt den 3 december redogjort
            för min och regeringens syn på arbetsmiljöpolitiken. Jag har precis
            samma svar som då och känner inte att jag ska upprepa allt jag
            sagt. Arbetsmiljöarbete är viktigt, och att man jobbar mer effektivt
            är något positivt.
          </note>
          <note>
            Vi har också pratat om kopplingen mellan resurser och vad man
            får ut av resurserna. Självklart ska Arbetsmiljöverket ha resurser
            att göra sitt jobb. Vi kan ha olika syn på hur stort det uppdraget
            ska vara. De senaste åren har verkets resurser ökat igen, speciellt
            med fokus på kunskap och informationsspridning. Det tror jag är
            väldigt viktigt.
          </note>
          <note>
            Jag vet att Socialdemokraterna i kammaren är väldigt fokuserade
            på tillsyn, men tillsynen sker också runt om i Sverige. Det är
            dock också viktigt med andra delar, till exempel det man nu har
            gjort i bemanningsbranschen. Det är enormt viktigt att den typen
            av särskilda satsningar fortsätter.
          </note>
          <note type="speaker">
            Anf. 88 KERSTIN NILSSON (S):
          </note>
          <note>
            Fru talman! Företagshälsovården är en viktig och stor del av
            arbetsmiljöarbetet. Företagshälsovården har två huvuduppgifter.
            Man ska jobba med förebyggande arbete på arbetsplatserna. Man
            ska vara ett kompetensstöd till arbetsgivarna. Det handlar om
            ergonomi, kemiska hälsorisker och alltmer också om den psykiska
            arbetsmiljön.
          </note>
          <note>
            Man ska bidra till att arbetsuppgifterna anpassas till individens
            förutsättningar och till rehabilitering. Den bästa rehabiliteringen
            är dock den som aldrig behövs. Många företag och anställda saknar
            i dag företagshälsovård, och täckningen har minskat.
          </note>
          <note>
            Det är bara 66 procent av alla som är anslutna till företagshälsovården.
            En tredjedel har en bra företagshälsovård, och en tredjedel har
            företagshälsovård bara till namnet. En tredjedel har ingen företagshälsovård
            alls.
          </note>
          <note>
            Det är dålig täckning där riskerna finns, främst de nya riskerna.
            Det handlar om småföretag, visstidsanställningar, bemanningsföretag
            och om det gränslösa arbetslivet, som man tar med sig hem. Det
            är stress, utbrändhet och psykisk ohälsa.
          </note>
          <note>
            Nu har regeringen valt att skära ned stödet till företagshälsovården
            med över 300 miljoner, och detta sker samtidigt som vi ser att
            sjuktalen ökar. Företagshälsovården hade redan tidigare problem
            med lönsamheten. Man har inte fått konkurrera med kvalitet utan
            med lägsta bud. Det har därför blivit mindre fortbildning och
            kompetensutveckling.
          </note>
          <note>
            När det gäller företagshälsovården konstaterar ministern att
            det bidrag som var sökbart för företagshälsovården utnyttjades
            dåligt. Ministern menar att arbetsgivarna därmed inte fått stöd
            för att vidta åtgärder och arbetsplatsnära rehabiliteringsinsatser.
            Vad menar ministern med att de inte fått stöd? Är det inte så
            att arbetsgivarna inte har utnyttjat möjligheterna, att de inte
            själva har krävt detta och att de inte har anlitat företagshälsovården?
            Om nu inte arbetsgivarna har anlitat företagshälsovården tidigare,
            vad är det som får ministern att tro att arbetsgivarna kommer
            att bli bättre för att de kan ansöka om pengar direkt? Det är
            pengar som de kan köpa olika tjänster för på en alltmer kunskapsmässigt
            och smalsynt urholkad arbetsmarknad. Företagshälsovårdens styrka
            ligger ju i dess bredd och framför allt dess långsiktiga arbete.
          </note>
          <note>
            Till Katarina Brännström vill jag säga: Ja, det är möjligt att
            Katarina Brännström tittar, men hon ser inte. Katarina Brännström
            hör, men hon lyssnar inte. Katarina Brännström är så fast i sin
            föreställning om hur bra det fungerar att hon verkligen tror att
            det är sanning. All statistik, alla mätningar, alla rapporter
            från många fackliga förbund och forskare och att vi socialdemokrater
            debatterar här i kammaren tycker Katarina Brännström är osanning
            och fabulering.
          </note>
          <note>
            Ja, vi ser nog olika sanningar. Men jag tror att vi har mer styrka
            när vi säger att det inte fungerar.
          </note>
          <note type="speaker">
            Anf. 89 RAIMO PÄRSSINEN (S):
          </note>
          <note>
            Fru talman! Det är en klassisk debatt som vi har i riksdagens
            kammare. Här står Moderaterna och säger: Ja, ni socialdemokrater
            tillsammans med LO och andra fack tycker så här. Men de andra
            facken är faktiskt TCO och Saco. Så man kan säga att det är den
            samlade löntagarsidan som tycker så. Alla är drabbade på olika
            sätt av bemanningsföretagen.
          </note>
          <note>
            Men ni moderater gör er till företrädare för arbetsgivarna, i
            gammal vanlig ordning. Ni pratar om bemanningsbranschens företrädare.
            Ni pratar om Svenskt Näringsliv och så vidare. Det är en klassisk
            debatt, fru talman. Den har hållits många gånger i denna kammare
            och kommer att hållas framöver. Men den ger också den sanna bilden
            av det så kallade arbetarpartiet Moderaterna.
          </note>
          <note>
            När det gäller Elisabeth Svantessons försök att fråga om jag
            håller med Jonas Sjöstedt skulle jag kunna säga så här: Det finns
            väl två extremer i det här fallet, eller två punkter som är långt
            ifrån varandra. Den ena är Vänsterpartiet; den andra är Moderaterna.
            Då känns det skönt för oss socialdemokrater att veta att vi befinner
            oss i verkligheten, i mitten.
          </note>
          <note>
            Vi pratar inte om förbud för bemanningsbranschen. Däremot tycker
            vi att vi ska förbjuda att man hyr ut och in arbetskraft för ett
            stadigvarande arbetskraftsbehov. Vad finns det egentligen för
            anledning att ha 20 procent av arbetsstyrkan därifrån stadigvarande
            i produktionen? Det finns ingen anledning till det. Det är det
            som händer nu. Det sprider sig, och de blir fler och fler. Vi
            vill ha begränsningar. Vi vill också stärka lagen om anställningsskydd.
            Vi vill inte att man via bemanningsföretag ska kunna gå runt den.
            Det är konkreta förslag.
          </note>
          <note>
            Vi är fullständigt överens, Elisabeth Svantesson, om att det
            inte är acceptabelt att inhyrda från bemanningsbranschen har sämre
            arbetsmiljöförhållanden än andra. Då blir min konkreta fråga:
            Vad tänker Elisabeth Svantesson göra åt detta?
          </note>
          <note type="speaker">
            Anf. 90 KATARINA BRÄNNSTRÖM (M):
          </note>
          <note>
            Fru talman! Jag tror att Socialdemokraterna väldigt gärna vill
            att arbetsmarknaden ska vara som den alltid var förr, med fasta,
            ofta livslånga, anställningar på samma arbetsplats, där man via
            fack och skyddsombud kunde kontrollera allt som skedde och alla
            som arbetade.
          </note>
          <note>
            Nu har vi delvis ett annat arbetsliv med en ökad rörlighet, med
            kortare anställningar och med bemanningsföretag som kommer in
            när det krävs, när behoven ökar, ibland kortvarigt. Då är det
            inte lika lätt att kontrollera detta längre. Då får fackombuden
            naturligtvis inte samma kontroll. Inte heller skyddsombuden får
            det. Därför är det ännu viktigare med rätt information och bred
            kunskap som kan förmedlas via Arbetsmiljöverket till de arbetsgivare
            och de arbetsplatser där riskerna är som störst. Det är där kraften
            ska läggas.
          </note>
          <note>
            Svensk arbetsmiljö är kanske bäst i världen. Det finns ett bra
            skydd för alla anställda. Fokus ska därför ligga på de riskfyllda
            jobben och på arbetsgivare som inte sköter det som de bör göra.
            Men det är svårt för Socialdemokraterna att acceptera att Alliansen
            styr Sverige, att vi gör annorlunda, att vi ställer andra krav
            och att vi vill att Arbetsmiljöverket ska göra andra saker.
          </note>
          <note>
            Visst kan allt bli bättre; så är det. Men vi ska väl också glädjas
            åt det som är bra, att vi har statistik som visar att arbetsmiljön
            blir bättre och bättre i Sverige.
          </note>
          <note>
            Sist vill jag bara påminna om att alla jobb behövs, även bemanningsföretagens
            jobb, gamla och nya i Sverige. Så ser det ut i framtiden.
          </note>
          <note type="speaker">
            Anf. 91 Arbetsmarknadsminister ELISABETH SVANTESSON (M):
          </note>
          <note>
            Fru talman! För mig är det viktigt att alla arbetsplatser är
            sjysta. Jag tar inte parti för vare sig arbetstagarna eller arbetsgivarna.
            Jag tar parti för att vi ska ha en väl fungerande arbetsmarknad.
            Då är det viktigt att bemanningsföretagen finns. De är ett viktigt
            komplement. De är en väldigt liten del av svensk arbetsmarknad,
            men självklart ska alla som jobbar i bemanningsföretag ha sjysta
            villkor och en sjyst arbetsmiljö. Det är också därför det är så
            bra, just som jag sade, att Arbetsmiljöverket har gjort den här
            speciella satsningen, där man också har passat på att informera,
            och kommer att göra det, om det som gäller.
          </note>
          <note>
            Till Kerstin Nilsson vill jag säga: Jag hoppas verkligen att
            fler arbetsgivare ska använda sig av de medel som finns för att
            man direkt ska kunna söka detta. Jag tror nämligen att det är
            viktigt att både arbetsgivare och arbetstagare har möjlighet till
            stöd i olika rehabiliteringsfrågor i det praktiska arbetsmiljöarbetet.
          </note>
          <note>
            Men vi får inte glömma bort att det ändå är arbetsgivaren som
            har ett ansvar att se till att man får det stöd som man behöver.
            Jag hoppas att de här pengarna ska komma till ökad användning,
            eftersom de inte tidigare har gjort det som det var tänkt, och
            att man anlitar expertis när det behövs.
          </note>
          <note>
            Jag tror att det finns en otrolig potential hos arbetsgivare
            att se möjligheten att ha en god arbetsmiljö. Det finns många
            företag som jobbar så. Man ser att en god arbetsmiljö är en stark
            konkurrensfördel. Personal som trivs och mår bra gör ett bra jobb.
            Det är helt enkelt betydligt roligare att ha roligt på jobbigt
            än att ha det besvärligt. Då måste också arbetsgivaren se företagshälsovården
            som en resurs i rehabiliteringsarbetet.
          </note>
          <note type="speaker">
            Anf. 92 KERSTIN NILSSON (S):
          </note>
          <note>
            Fru talman! Ministern och Katarina Brännström! Jag sammanfattar
            vad jag har hört i dag. En effekt av effektiviseringen av Arbetsmiljöverket
            är att arbetsmiljöarbetet har försämrats. Inget som ministern
            eller som Brännström har sagt här i dag eller andra dagar förändrar
            det. Kort sagt: Regeringen satsar genom att dra ned.
          </note>
          <note>
            Jag tackar så mycket och önskar alla en god jul.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2013/14:146 om stoppad utbildning
            i fas 3
          </note>
          <note type="speaker">
            Anf. 93 Arbetsmarknadsminister ELISABETH SVANTESSON (M):
          </note>
          <note>
            Fru talman! Ylva Johansson har frågat mig vad regeringen avser
            att göra för att arbetslösa i fas 3 inte ska förhindras att delta
            i utbildning som leder till jobb. Ylva Johansson har även frågat
            mig om jag anser att dessa lappkast när det gäller besked till
            både långtidsarbetslösa och utbildningsleverantörer bidrar till
            att stärka förtroendet för Arbetsförmedlingen.
          </note>
          <note>
            Det besked jag har gett och fortsatt ger är att Arbetsförmedlingen
            har överskridit anslaget och att regeringen därför har tillfört
            mer pengar för att pågående program och insatser inte ska behöva
            avbrytas. Arbetsförmedlingen har också fått i uppdrag av regeringen
            att vidta åtgärder för att ha en god styrning, kontroll och uppföljning
            av de anslagsvillkor som gäller.
          </note>
          <note>
            I budgetpropositionen för 2014 föreslår regeringen att möjligheten
            till program blir permanent, och Arbetsförmedlingen tillförs nya
            pengar för ändamålet.
          </note>
          <note>
            Jag tycker att det är viktigt att undvika att enskilda arbetssökande
            kommer i kläm. Det är också därför som regeringen har vidtagit
            åtgärder.
          </note>
          <note type="speaker">
            Anf. 94 YLVA JOHANSSON (S):
          </note>
          <note>
            Fru talman! Tack, ministern, för svaret!
          </note>
          <note>
            Vi ser nu vissa tecken på ljusning på arbetsmarknaden. Trots
            det fortsätter fas 3 att växa. Under regeringen Reinfeldt har
            antalet personer som har varit arbetslösa i två år eller mer nästan
            tredubblats, från 24 000 till ungefär 70 000 personer. Regeringens
            viktigaste åtgärd för de långtidsarbetslösa är fas 3.
          </note>
          <note>
            Fas 3 är slutstationen i regeringens jobb- och utvecklingsgaranti.
            Det är den jobb- och utvecklingsgaranti som dess värre ofta inte
            leder till vare sig jobb eller utveckling för dem som deltar.
            Fas 1 och 2 i denna jobb- och utvecklingsgaranti har år efter
            år dragits med problem med för låg aktivitet. Också i årets budgetproposition
            konstaterar regeringen att arbetslösa inte får del av insatserna
            i fas 1 och 2 och att många därför ramlar ut i fas 3.
          </note>
          <note>
            Fru talman! I fas 3 ska man vara sysselsatt hos en anordnare.
            Man ska alltså inte aktivt rustas för att ta jobben, utan man
            ska vara sysselsatt. Det är lite grann tanken av en slutstation.
          </note>
          <note>
            Efter att riksdagen gjorde ett tillkännagivande till regeringen
            för två och ett halvt år sedan tvingades regeringen att backa.
            Nu är det möjligt för ett fåtal personer att i fas 3 få tillgång
            till exempelvis utbildning. Regeringen gjorde tydligen bedömningen
            att det är få personer som behöver en utbildning som kan leda
            till arbete eftersom man har anslagit för lite pengar. Det har
            visat sig att regeringen har gjort en felaktig bedömning. I oktober
            i år tog pengarna abrupt slut. Då drog Arbetsförmedlingen i nödbromsen.
            Det blev stopp för dem som hade planerat att påbörja en utbildning.
            Det blev stopp för de utbildningsanordnare som hade planerat att
            bedriva utbildningar.
          </note>
          <note>
            Precis som ministern säger sköt regeringen till extra pengar.
            Vi hade en interpellationsdebatt den 5 november om detta. Det
            var bra att regeringen tillsköt pengar. Men bara två veckor senare,
            i mitten av november, drog Arbetsförmedlingen i nödbromsen igen.
            Nu var pengarna slut igen! Nu fick återigen långtidsarbetslösa
            beskedet att den utbildning de skulle gå på kunde de inte påbörja
            förrän nästa år. Då har Arbetsförmedlingen pengar igen. Utbildningsanordnare
            som har bokat lärare och lokaler får känna av samma nödbroms.
            De får bedriva utbildningen först nästa år, inte under årets kvarvarande
            månader.
          </note>
          <note>
            Ska vi ha det så här, Elisabeth Svantesson, i arbetsmarknadspolitiken?
            Rycka fram och tillbaka, dra i nödbromsen hit och dit – samtidigt
            som långtidsarbetslösa kommer i kläm. Vad är problemet? Kan inte
            regeringen klara av att styra Arbetsförmedlingen? Eller har regeringen
            haft fel från början om fas 3?
          </note>
          <note type="speaker">
            Anf. 95 Arbetsmarknadsminister ELISABETH SVANTESSON (M):
          </note>
          <note>
            Fru talman! Tack, Ylva Johansson, för interpellationen!
          </note>
          <note>
            Målet med regeringens politik är att bryta utanförskapet och
            att människor ska ha ett arbete att gå till. Vi vet att det är
            betydligt fler i dag än 2006 som just har ett jobb, och Sverige
            har den lägsta långtidsarbetslösheten i EU.
          </note>
          <note>
            Det finns fortfarande många människor som kämpar med att komma
            in eller återetablera sig efter krisen. Det finns också människor
            som tidigare var långtidssjukskrivna som nu rustas och matchas
            för att komma tillbaka. Flera av dessa personer finns just i sysselsättningsfasen.
          </note>
          <note>
            Det besked som jag gav Ylva Johansson i tidigare interpellationsdebatter,
            och fortsätter att ge henne, är att vi har tillmötesgått den hemställan
            som Arbetsförmedlingen kom in med och behandlat den skyndsamt.
            Det är det jag har att utgå från när jag fattar beslut.
          </note>
          <note>
            Vi måste komma ihåg att personer som står långt från arbetsmarknaden
            har olika behov. Det är män och kvinnor, ibland tjejer och killar,
            som har olika bakgrund. Det finns en homogenitet vad gäller tid,
            att de har varit arbetslösa länge, men de har olika förutsättningar
            och det är ofta olika saker som har samverkat till att de har
            blivit långtidsarbetslösa. En del har inte haft ett jobb på sju,
            åtta, nio år, ibland längre. En del har låg utbildning, andra
            har hög utbildning, andra har nedsatt arbetsförmåga och många
            har problem med ohälsa.
          </note>
          <note>
            När man lyssnar på Socialdemokraterna i debatten kan man tro
            att just en arbetsmarknadsutbildning skulle vara lösningen på
            allt. Det kan vara en del, men det är viktigt att jobba aktivt
            på flera fronter. Det handlar om att rusta med praktik och träning,
            att vara aktiv och finnas hos en anordnare. Det handlar också
            om att motivera människor att läsa till bristyrken i de fall det
            är möjligt. Det är därför vi har ökat antalet platser på yrkesutbildningar
            som arbetsmarknaden efterfrågar.
          </note>
          <note>
            Det bör också vara möjligt att omskola sig längre fram i livet.
            Det finns därför studiemotiverande kurser, och CSN-systemet har
            förändrats så att det går att plugga längre upp i åldrarna. Det
            är klart att det behövs fler jobb, och det behövs fler arbetsgivare
            som har möjlighet att anställa.
          </note>
          <note>
            De frågorna är grunden. Under innevarande år fick Arbetsförmedlingen
            ett tilldelat anslag för utbildningsinsatser. Arbetsförmedlingen
            sade att man skulle överskrida anslaget. Det är den hemställan
            som jag och regeringen har att gå på.
          </note>
          <note>
            Ibland hör jag från Ylva Johansson att vi styr Arbetsförmedlingen
            för mycket, och ibland får jag höra i kammaren att vi styr för
            lite eller för dåligt. För mig är det naturligtvis viktigt att
            Arbetsförmedlingen tar ansvar för de resurser man har och fördelar
            dem på det sätt man anser är rimligt. Jag kan bara behandla och
            utgå från det som Arbetsförmedlingen hemställer om.
          </note>
          <note type="speaker">
            Anf. 96 YLVA JOHANSSON (S):
          </note>
          <note>
            Fru talman! Det är en grundläggande skillnad oss emellan. De
            människor som i dag är långtidsarbetslösa i fas 3 kan ses som
            en annan sorts människor som har sig själva att skylla för sin
            arbetslöshet och som på något vis behöver förändra sig för att
            komma i arbete. Eller de kan ses som människor som du och jag
            som har haft oturen att drabbas av dubbelsmällen arbetslöshet
            och regeringens arbetsmarknadspolitik och därför har hamnat i
            fas 3.
          </note>
          <note>
            Förtroendet för Arbetsförmedlingen är i botten, och förtroendet
            har sjunkit under en längre tid. Det är naturligtvis ingen lätt
            sak att vända på den utvecklingen, men jag tror att arbetsmarknadsministern
            håller med mig i min åsikt om den typen av besked som har kommit
            under hösten, där man gasar och bromsar, gasar och bromsar. Det
            handlar om utbildningar för människor i långtidsarbetslöshet.
            Det är fråga om människor som just har motiverats att gå en bristyrkesutbildning,
            där bedömningen har gjorts att den personen kan få en väsentligt
            förbättrad chans till arbete om han eller hon går utbildningen.
            Den arbetslöse är motiverad och är redo att starta, har tagit
            nya tag, och så får den arbetslöse veta att utbildningen inte
            blir av därför att pengarna är slut på kontot.
          </note>
          <note>
            Sedan är det situationen för utbildningsanordnarna. Det handlar
            om alla de olika aktörer som Arbetsförmedlingen är beroende av
            att ha goda relationer med för att kunna samarbeta. Det gäller
            både kompletterande aktörer och utbildningsanordnare. Där brister
            det också i samarbetet och förtroendet. De lovar att bedriva en
            utbildning som Arbetsförmedlingen efterfrågar, för att motivera
            och utbilda personer som står långt från arbetsmarknaden, och
            sedan får de veta att utbildningen inte kan bli av förrän flera
            månader senare. Det är klart att det påverkar förtroendet negativt
            för Arbetsförmedlingen.
          </note>
          <note>
            Fru talman! Ministern började med att säga att regeringens ambition
            är att bryta utanförskapet och att alla ska ha ett arbete att
            gå till. Det är en bra ambition. Många delar ambitionen. Regeringens
            problem är att efter sju och ett halvt år där man har bedrivit
            en politik, där man har sagt att detta är målet med politiken,
            har arbetslösheten ökat och utanförskapet fördjupats. Det är resultatet
            av regeringens politik.
          </note>
          <note>
            Jag kritiserar inte regeringens ambition, men jag kritiserar
            resultatet av regeringens politik. Resultatet är bedrövligt dåligt.
            Det är sant att fler människor arbetar i dag. Det beror på att
            det finns många fler människor i Sverige i dag. Det har aldrig
            varit så många i vårt land, och det är en positiv utveckling att
            Sverige växer. Det vore märkligt om det inte också skulle leda
            till att fler arbetade.
          </note>
          <note>
            Den intressanta frågan är att andelen som arbetar inte ökar och
            att arbetslösheten, framför allt långtidsarbetslösheten, ökar.
          </note>
          <note>
            Fru talman! Arbetsmarknadsministern sade här ett par gånger ungefär
            så här: Jag har att utgå från Arbetsförmedlingens hemställan när
            jag beslutar om regeringens politik. Verkligen? Då skulle jag
            föreslå ett byte: Börja utgå från verkligheten i stället!
          </note>
          <note type="speaker">
            Anf. 97 Arbetsmarknadsminister ELISABETH SVANTESSON (M):
          </note>
          <note>
            Fru talman! Hur ser det ut i Sverige 2013? Det är 200 000 färre
            i utanförskap. Antalet långtidssjukskrivna har minskat kraftigt.
            Färre går i förtidspension. Människor som gömdes och glömdes finns
            nu i arbetskraften. Men många av dem har det svårt. Många har
            gått utbildningar och har haft jobb, men många har haft svårt
            att etablera sig på arbetsmarknaden. Därför är det så viktigt
            att rusta och matcha människor, därför är det så viktigt med rehabiliteringsinsatser
            och därför är det så viktigt att man får vara aktiv och inte glöms
            bort där hemma. Målet är att fortsätta att sänka trösklar för
            människor så att de faktiskt kommer i arbete.
          </note>
          <note>
            Ja, jobben har vuxit till rätt kraftigt under de här åren. Det
            var ändå så att befolkningen ökade också under 90-talet då vi
            förlorade en mängd jobb under 90-talskrisen. Jobben ökar inte
            med automatik. Befolkningsökning är en viktig faktor. När befolkningen
            ökar ska också jobben växa till, men det räcker inte. Vi måste
            ha en politik som tydligt är inriktad på att underlätta för företagen
            att växa och anställa i olika typer av branscher så att både människor
            med låg och människor med hög utbildning har en chans till egen
            försörjning.
          </note>
          <note>
            Nej, regeringen styr inte sin politik efter en hemställan, men
            den hemställan låg till grund för det vi behandlade på en vecka
            för att, som jag sade då, människor inte skulle komma i kläm.
            Det är olyckligt med den situation som har uppstått på Arbetsförmedlingen.
          </note>
          <note>
            Från och med nästa år permanentas insatserna för personer som
            finns i sysselsättningsfasen. Det är viktigt, men jag tror att
            det också är viktigt att motivera människor att själva ta ansvar
            och investera i sin egen utbildning där det är möjligt. Det är
            inte skillnad på folk och folk. Jag tror att väldigt många har
            kraft och ork att göra det och vill det. Då är det viktigt att
            motivera dem. Andra behöver andra typer av insatser därför att
            man står olika långt från att kunna ta ett arbete. Många är väldigt
            nära, och vissa känner att de har lite längre väg att gå. Då ska
            alla få det stöd som just de behöver.
          </note>
          <note>
            När det gäller sysselsättningsfasen vet jag att de fyra oppositionspartierna
            ville stoppa den, men man hade inte något gemensamt alternativ.
            I Socialdemokraternas budget ser jag ingen mirakelkur mot långtidsarbetslösheten.
            Jag ser väldigt mycket av det som vi i dag kallar särskilt anställningsstöd,
            ett stöd som riktar sig till både offentliga och privata arbetsgivare
            och där vi stöttar med 85 procent av lönekostnaden. Vi sänker
            trösklarna att komma in, och då måste fler arbetsgivare öppna
            dörren.
          </note>
          <note>
            Det är mitt mål att vi genom Arbetsförmedlingen ska jobba ännu
            mer med att både offentliga och privata arbetsgivare ska öppna
            dörren så att personer som har varit borta länge från arbetsmarknaden
            ska få ett jobb att gå till.
          </note>
          <note type="speaker">
            Anf. 98 YLVA JOHANSSON (S):
          </note>
          <note>
            Fru talman! Lyssna på arbetsmarknadsministern – det låter som
            att situationen är väldigt god i landet. Arbetsmarknadsministern
            är uppenbarligen nöjd och tycker att det går bra med utanförskapet
            och att det går bra på arbetsmarknaden. Men det finns, säger hon,
            också behov av att rusta och matcha människor. Det är precis där
            som utvecklingen går åt helt fel håll.
          </note>
          <note>
            Allt fler bedömare kommer till slutsatsen att den svenska arbetsmarknaden
            fungerar allt sämre. Det gäller just matchningen. Det betyder
            att både människor med låg utbildning och människor med hög utbildning
            har svårt att komma på rätt plats på arbetsmarknaden. Det finns
            förskräckande bedömningar av hur stor andel av människor på arbetsmarknaden
            som är på fel jobb i förhållande till sin kompetensnivå. Det beror
            på att arbetsmarknaden fungerar allt sämre och att Arbetsförmedlingen
            inte lyckas med sitt uppdrag. Jag menar att det huvudsakligen
            beror på regeringens politik.
          </note>
          <note>
            Arbetsmarknadsministern betonar att det gäller att motivera människor
            att själva ta tag i sin situation. Det är svårt att säga emot,
            men det är inte det som är det stora problemet. Det stora problemet
            på svensk arbetsmarknad är väl inte att människor inte är motiverade
            att tag i sin situation. Det stora problemet på svensk arbetsmarknad
            är att regeringen inte är motiverad att ta itu med problemen.
          </note>
          <note type="speaker">
            Anf. 99 Arbetsmarknadsminister ELISABETH SVANTESSON (M):
          </note>
          <note>
            Fru talman! Jag tror att människor kan behöva rustas, matchas
            och få hjälp med att komma in på arbetsmarknaden. För att fler
            ska ha ett jobb att gå till krävs att jobben växer till och att
            man har en politik som gör att jobben växer till. Det är därför
            som vi antingen investerar i tillväxt och förutsättningar för
            jobb så att fler företag startar, växer och anställer. Eller så
            gör vi som Socialdemokraterna föreslår och höjer kostnaden för
            att anställa och lägger högre kostnader på företag, och det påverkar
            i realiteten jobbpolitiken. Det påverkar i realiteten hur många
            som kommer att ha ett jobb att gå till, för det handlar inte om
            en politik för jobb utan om att jobben slås ut.
          </note>
          <note>
            Vi måste både rusta och uppmuntra, motivera, hjälpa och stötta
            med rehabilitering och olika typer av insatser, för människor
            är olika. Det är inte en homogen grupp människor som har varit
            arbetslösa länge. Det enda som är gemensamt är att de har varit
            arbetslösa länge. Det gäller att göra rätt insatser och sänka
            trösklar.
          </note>
          <note>
            Därför har vi ökat platserna till bristyrkesutbildningar, och
            därför är det viktigt att det finns en möjlighet att gå en arbetsmarknadsutbildning.
            Men det måste vara en större träffsäkerhet.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellationerna 2013/14:149 och 150 om åtgärder
            för att mildra den höga ungdomsarbetslösheten
          </note>
          <note type="speaker">
            Anf. 100 Arbetsmarknadsminister ELISABETH SVANTESSON (M):
          </note>
          <note>
            Fru talman! Johan Andersson har frågat mig om jag och regeringen
            är beredda att ändra styrningen av Arbetsförmedlingen så att personalen
            själv kan ta initiativ och bedöma enskilda åtgärder för att få
            fler ungdomar anställningsbara, och vad mitt och regeringens förslag
            är för att få fler ungdomar att kunna matchas mot arbetsmarknaden.
          </note>
          <note>
            Patrik Björck har frågat mig om jag kommer att ta initiativ till
            att implementera en ungdomsgaranti i Sverige och om jag har agerat
            så att Sverige kan ta del av de medel som är avsatta för de länder
            som misslyckats med att bekämpa ungdomsarbetslösheten.
          </note>
          <note>
            Jag svarar på interpellationerna i ett sammanhang.
          </note>
          <note>
            Ungdomsarbetslösheten har sedan 1990-talskrisen legat på höga
            nivåer och är en av de stora utmaningarna på arbetsmarknaden.
            Regeringen har därför genomfört en rad reformer för att motverka
            utanförskap och sänka trösklarna för ungdomar att komma in på
            arbetsmarknaden.
          </note>
          <note>
            För fler unga i jobb krävs också en politik som bidrar till att
            det skapas jobb inom alla branscher på arbetsmarknaden. I budgetpropositionen
            föreslås åtgärder för drygt 24 miljarder kronor under 2014 för
            tillväxt och jobb för att motverka att arbetslösheten biter sig
            fast. Det handlar bland annat om åtgärder för att öka sysselsättningen,
            stärka företagens konkurrenskraft och förbättra elevernas kunskaper.
          </note>
          <note>
            Satsningarna inom arbetsmarknadspolitiken som berör ungdomar
            innebär bland annat nya och bredare vägar in i arbetslivet genom
            stöd till yrkesintroduktionsanställningar och ökade resurser till
            förmedlarstöd.
          </note>
          <note>
            Alla ungdomar kan få förmedlingsstöd från första dagen i arbetslöshet
            i form av bland annat väglednings- och matchningsinsatser. Arbetsförmedlingen
            har och beräknas få extra resurser för detta ändamål för åren
            2013 till 2016. Dessutom har det sedan 2012 varit möjligt för
            ungdomar som av särskilda skäl står långt från arbetsmarknaden
            att ta del av förstärkt förmedlingsstöd och programinsatser som
            praktik och utbildning från första dagen i arbetslöshet. Ungdomar
            som saknar avslutad gymnasieutbildning kan redan från dag ett
            i arbetslösheten ta del av studiemotiverande utbildning.
          </note>
          <note>
            Alla individer har inte samma behov av stöd, och de insatser
            som ungdomar tar del av ska därför, utifrån arbetsförmedlarens
            bedömning, anpassas till individens behov.
          </note>
          <note>
            Sverige har en ungdomsarbetslöshet i EU som ligger nära snittet.
            Arbetslösheten bland unga är därför en utmaning som Sverige delar
            med många andra länder i EU. Mot den här bakgrunden har vi inom
            EU fattat beslut om en rad initiativ för att öka sysselsättningen
            bland unga. Rådsrekommendationen om införande av ungdomsgarantier,
            som vi beslutade om i våras, är ett exempel. Regeringens politik
            för unga, inklusive vår ungdomsgaranti, ligger i linje med rekommendationen
            vi beslutat om på europeisk nivå. Jag hoppas att vi kommer att
            kunna bidra med våra erfarenheter till de medlemsländer som ännu
            inte har sådana insatser på plats som de i den europeiska ungdomsgarantin
            uppmanas till.
          </note>
          <note>
            Vidare är regeringens avsikt att EU:s sysselsättningsinitiativ
            för unga ska genomföras som en del av ett nationellt program för
            Europeiska socialfonden 2014–2020. Utarbetandet av ett sådant
            programförslag pågår nu inom Regeringskansliet.
          </note>
          <note>
            Då Johan Andersson (S), som framställt en av interpellationerna,
            hade anmält att han var förhindrad att närvara vid sammanträdet
            medgav förste vice talmannen att Patrik Björck (S) fick ta emot
            båda interpellationssvaren.
          </note>
          <note type="speaker">
            Anf. 101 PATRIK BJÖRCK (S):
          </note>
          <note>
            Fru talman! Tack, arbetsmarknadsministern, för svaret! Jag tänker
            hålla mig till den interpellation som jag har framställt. Sedan
            kommer Ylva Johansson att ta debatten om Johan Anderssons interpellation.
          </note>
          <note>
            Jag framställde min interpellation i anledning av att Sveriges
            situation är oerhört alarmerande när det gäller arbetsmarknaden
            och arbetslösheten i allmänhet och ungdomsarbetslösheten i synnerhet.
            Nu har det gått så långt att man i EU varnar för en oacceptabel
            nivå på den svenska ungdomsarbetslösheten. Detta är bakgrunden
            till den här interpellationen.
          </note>
          <note>
            Sverige hör till de länder som ligger så illa till att man har
            rätt att ta del av de stöd som EU solidariskt ska betala ut. Det
            stödet betalas ut till de länder som inte klarar av att hantera
            sin arbetsmarknadspolitik. Sverige är ett av dessa länder.
          </note>
          <note>
            Fru talman! Svaret gör att man tyvärr blir lite bekymrad inför
            framtiden, åtminstone fram till september i år när det finns möjlighet
            att byta regering. Innan dess lär det av svaret att döma inte
            hända så mycket.
          </note>
          <note>
            Arbetsmarknadsministern konstaterar alltså att Sverige har en
            ungdomsarbetslöshet som ligger nära genomsnittet i EU. Ambitionsnivån
            är ju extremt låg. Vi socialdemokrater har en ambitionsnivå som
            innebär att vi ska vara bäst på arbetslöshetsbekämpning. Vi ska
            ha lägst arbetslöshet i EU.
          </note>
          <note>
            Arbetsmarknadsministern och alliansregeringen tycker att det
            är helt rimligt att Sverige ligger på en medelgod nivå i ett krisande
            Europa. Det är en märklig politisk ambitionsnivå.
          </note>
          <note>
            Svaret fortsätter med att arbetslösheten bland unga är en utmaning
            som Sverige delar med många andra länder i EU. Det är korrekt,
            vi delar problemet med en skyhög ungdomsarbetslöshet med till
            exempel Grekland, Spanien, Italien, Portugal, Irland etcetera.
            Det är det som är bekymret.
          </note>
          <note>
            Vi delar inte utmaningen med till exempel Österrike, Tyskland,
            Danmark, Nederländerna, Finland, Estland etcetera. Sverige hör
            alltså till de länder som tillsammans med bland annat Grekland
            presterar så dåligt att vi får ta del av det stöd som EU solidariskt
            ställer i utsikt.
          </note>
          <note>
            Sedan fortsätter det märkliga svaret. Arbetsmarknadsministern
            ska bidra med sina erfarenheter till de medlemsländer som ännu
            inte har gjort några insatser. Arbetsmarknadsministern ska alltså
            åka ned till Bryssel och föreläsa för Tyskland, Österrike och
            andra länder om hur man misslyckas med ungdomsarbetslösheten.
            Det är väl den enda slutsats som man kan dra.
          </note>
          <note>
            Sanningen är ju den att det är EU som bidrar till Sverige med
            nästan 1 miljard för att vi ska komma till rätta med den misslyckade
            politik som regeringens bristande insatser har lett till.
          </note>
          <note>
            Fru talman! Inom EU är man uppenbart orolig över Sveriges höga
            ungdomsarbetslöshet. Man varnar för att nivån är oacceptabel.
            Därför blir min fråga: Delar arbetsmarknadsministern EU:s oro
            för den svenska ungdomsarbetslösheten?
          </note>
          <note type="speaker">
            Anf. 102 YLVA JOHANSSON (S):
          </note>
          <note>
            Fru talman! När man lyssnar på arbetsmarknadsministern låter
            det som att hon önskade att hon var i opposition. Som hon beskriver
            arbetsmarknadspolitiken vore det kanske väldigt skönt om den inte
            behövde prövas mot verkligheten. Det som Elisabeth Svantesson
            beskriver överensstämmer inte med hur det fungerar. Det kanske
            står så i budgetpropositioner och annat, men så ser det inte ut
            i praktiken.
          </note>
          <note>
            Arbetslösa ungdomar får inte stöd från första dagen, tvärtom.
            Riksrevisionen har nyligen visat att man i genomsnitt får vänta
            i tre månader innan man får något stöd. Riksrevisionen har kritiserat
            regeringen för detta.
          </note>
          <note>
            Ungdomarna får inte några individanpassade åtgärder utifrån sina
            behov. Också här har Riksrevisionen visat att det inte fungerar.
            Man får standardiserade åtgärder. Bristerna är allvarliga när
            det gäller individanpassningen.
          </note>
          <note>
            Man kan besöka – vilket jag hoppas att arbetsmarknadsministern
            gör – Arbetsförmedlingen och de olika kontoren för att träffa
            arbetsförmedlarna. Det som de samstämmigt efterlyser är att få
            möjlighet att använda sin profession, göra egna bedömningar och
            inte vara så hårt detaljstyrda. De vill kunna göra insatserna
            tidigt.
          </note>
          <note>
            I min tidigare interpellation tog jag upp problemen med det låga
            förtroendet för Arbetsförmedlingen. Det är i mina ögon självklart
            att det här finns ett samband. De som arbetar på Arbetsförmedlingen,
            är professionella och har förmåga att göra bedömningar tycker
            inte själva att de får använda sin professionella förmåga för
            att göra individuella bedömningar som leder till arbete för de
            arbetslösa.
          </note>
          <note>
            De arbetslösa upplever att de inte får något stöd från första
            dagen, utan de förväntas att vänta väldigt länge innan de får
            några insatser. Då brister det förstås i förtroendet. Och då ska
            vi inte tala om de många arbetsgivare som redan har gett upp när
            det gäller att få Arbetsförmedlingens hjälp med sin rekrytering.
          </note>
          <note>
            Den stelbenta styrningen av Arbetsförmedlingens insatser skapar
            direkta problem när det gäller att bekämpa arbetslösheten, men
            den påverkar också förtroendet för Arbetsförmedlingen.
          </note>
          <note>
            När regeringens vackra ord – som jag kan dela – om hur bra det
            borde fungera i arbetsmarknadspolitiken prövas mot verkligheten
            har ju resultatet blivit att långtidsarbetslösheten bland unga
            har tredubblats under regeringens tid. Drygt tre gånger så många
            unga är långtidsarbetslösa i dag jämfört med innan regeringen
            började tillämpa sin politik.
          </note>
          <note>
            Det kanske vore skönt att vara i opposition, Elisabeth Svantesson.
            Då slipper man nämligen att politiken prövas mot verkligheten.
            Mitt intryck är att verkligheten är regeringens värsta fiende.
          </note>
          <note type="speaker">
            Anf. 103 JENNY PETERSSON (M):
          </note>
          <note>
            Fru talman! Låt mig börja med att säga att jag förstår att Patrik
            Björck är bekymrad inför valet 2014, eftersom Socialdemokraterna
            inte har någon arbetsmarknadspolitik att föra fram.
          </note>
          <note>
            Jag kan försäkra Ylva Johansson att företrädare inom Moderaterna
            och Alliansen är ute och träffar företag, olika verksamheter och
            organisationer runt om i Sverige och därmed även Arbetsförmedlingen.
          </note>
          <note>
            Det finns stora utmaningar på arbetsmarknaden, inte minst bland
            unga. Ungdomsarbetslösheten är ingen ny företeelse. Oavsett konjunkturläge
            har många unga fått betala ett högt pris genom att stå utanför
            arbetsmarknaden. Det borde både Patrik Björck och Ylva Johansson
            ha kunskap om.
          </note>
          <note>
            Alltför höga trösklar har hållit många unga tjejer och killar
            utanför arbetsmarknaden. De har hindrat dem från att få ett jobb,
            att stå på egna ben och att ha egen inkomst. Därmed har de inte
            kunnat förverkliga sina egna drömmar. Sådana trösklar har alliansregeringen
            arbetat med att sänka och ta bort.
          </note>
          <note>
            Fru talman! Att fler unga ska få ett jobb är en av Alliansens
            mest angelägna frågor. Vi ser problemet som har funnits länge.
            Vi inser att utmaningarna är stora för att få fler unga i arbete.
            Det är ansvar.
          </note>
          <note>
            Orsakerna till hög ungdomsarbetslöshet är många. Det finns inte
            en enda lösning på problemet.
          </note>
          <note>
            En svag utbildningsbakgrund är gemensamt för dem som har svårt
            att ta sig in på arbetsmarknaden. Avsaknad av betyg från grundskola
            eller gymnasieskola är en gemensam nämnare. Skolan är avgörande
            för många ungas start i livet och möjligheter till jobb. Därför
            har vi byggt trösklar mellan utbildningen och arbetsmarknaden.
          </note>
          <note>
            För de unga som inte har basen i utbildningen med sig finns möjlighet
            att läsa upp slutbetygen från grund- och gymnasieskolan på folkhögskolorna
            – folkhögskolesatsningen. Alliansen har bland annat förlängt den
            högre bidragsnivån inom studier för arbetslösa ungdomar i åldern
            20–24 år. Regeringen satsar på en aktiv arbetsmarknadspolitik.
          </note>
          <note>
            Tillsammans med de satsningar som vi gör på skolan gör vi även
            satsningar när det gäller till exempel YA-jobb. Vi har också sänkt
            arbetsgivaravgiften för unga för att motivera företag att anställa.
            Det är nämligen företagen och våra entreprenörer som skapar arbeten,
            inte vi politiker.
          </note>
          <note>
            Vi har även sänkt restaurangmomsen. I den branschen är det många
            unga som får sitt första arbete. Dessa åtgärder görs för att sänka
            trösklarna in på arbetsmarknaden, som jag nämnde i början.
          </note>
          <note>
            Mot detta med att sänka trösklarna in på arbetsmarknaden och
            mot Alliansens arbetslinje står Socialdemokraterna med skattehöjningar
            på totalt ca 30 miljarder kronor. Det är en återgång till en bidragslinje
            som gör det mindre lönsamt att arbeta och mindre lönsamt för företag
            att anställa unga i Sverige.
          </note>
          <note type="speaker">
            Anf. 104 Arbetsmarknadsminister ELISABETH SVANTESSON (M):
          </note>
          <note>
            Fru talman! Låt mig börja med ambitionsnivå. Här blir det intressant.
            Vad är regeringens ambitionsnivå? Jo, att alla som kan och vill
            arbeta ska ha ett arbete att gå till.
          </note>
          <note>
            Vi lägger fram en mängd förslag som underlättar för jobb att
            växa fram i företag för att människor ska kunna ta del av de jobben.
          </note>
          <note>
            Socialdemokraterna har också en ambitionsnivå. När de lade fram
            en budget för riksdagen i höstas ville de ha lägst arbetslöshetsnivå
            2020. Men när man läser budgeten stämmer förslagen inte riktigt
            med den ambitionsnivå de har. De förslag de lägger fram riskerar
            att slå undan väldigt många jobb från svensk arbetsmarknad.
          </note>
          <note>
            Patrik Björck pratar om Europa och EU som om det vore något annat
            än vi själva. De där nere i EU tycker ju, säger Patrik Björck.
            Ja, men vi är en del av EU, och vi tycker att det är bra att 20
            länder nu får ta del av våra gemensamma skattepengar till att
            lägga på satsningar för unga. Det är viktigt och någonting vi
            har stått bakom och som jag vet att också Socialdemokraterna tycker
            har varit bra.
          </note>
          <note>
            Självklart ska vi använda dessa medel här i Sverige, och då har
            vi en bred palett av insatser för unga. Det handlar såklart inte
            bara om Arbetsförmedlingen och jobbgaranti, utan det handlar om
            tidiga insatser, studiemotiverande kurser, kommunernas informationsansvar
            och YA-jobb. Allt detta ingår i den rådsrekommendation om ungdomsgaranti
            som vi gemensamt har beslutat om.
          </note>
          <note>
            Det är självklart att vi kan dela med oss av våra erfarenheter
            av det vi har gjort, och lika självklart är det att vi lyssnar
            och tar del av andras erfarenheter. Ett exempel på detta är det
            tyska lärlingssystemet. Även i Danmark har man lärlingssystem,
            men i Tyskland har man ett som är utbrett. Det är just detta vi
            har tagit fasta på när vi tillsammans med parterna har satt oss
            ned och frågat oss: Vad kan vi göra tillsammans för att fler unga
            ska ha detta första jobb att gå till?
          </note>
          <note>
            Då är det viktigt att arbetsgivare öppnar dörren, att de fackliga
            organisationerna är med och bidrar i arbetet och – naturligtvis
            – att vi från politiken är med och stöttar. Vi ger nu ekonomiskt
            stöd både till anställning och till handledning.
          </note>
          <note>
            När det gäller Arbetsförmedlingen har jag ibland svårt att förstå
            vilket ben Socialdemokraterna står på. När vi pratade i den förra
            interpellationsdebatten var det att vi styr lite för dåligt, om
            jag uppfattade Ylva Johansson rätt. I det här fallet styr vi för
            hårt. Vi styr för hårt, vi styr för löst – det är lite olika i
            olika interpellationsdebatter.
          </note>
          <note>
            Vi har haft debatter här i kammaren om regleringsbrevet och att
            vi borde skriva in betydligt mer där. När det gäller just unga
            är det väldigt tydligt, och politiken är fast. En ung person som
            kommer till Arbetsförmedlingen ska få träffa en arbetsförmedlare.
            Sedan ska man ha olika insatser beroende på vem man är.
          </note>
          <note>
            De allra flesta unga i Sverige – och där skiljer sig faktiskt
            de svenska ungdomarna från det europeiska genomsnittet – är arbetslösa
            relativt kort tid. Men de som riskerar arbetslöshet ska ha rätt
            insatser. Här är den enskilda arbetsförmedlarens bedömning viktig
            tillsammans med det bedömningsverktyg som finns. Arbetsförmedlingen
            har uppmärksammat att detta inte sker överallt.
          </note>
          <note>
            För mig är det otroligt viktigt att alla ungdomar som riskerar
            att hamna i långtidsarbetslöshet ska få de insatser de har rätt
            till. Dessa ser inte likadana ut för varje ungdom. Varje ung människa
            är nämligen unik, men de ska få de insatser just de behöver.
          </note>
          <note type="speaker">
            Anf. 105 PATRIK BJÖRCK (S):
          </note>
          <note>
            Fru talman! Min fråga till arbetsmarknadsministern var om hon
            delade EU:s oro för den höga svenska ungdomsarbetslösheten. Jag
            blev inte riktigt klok på svaret och om det var så.
          </note>
          <note>
            Däremot vill arbetsmarknadsministern ha en diskussion om ambitionsnivån,
            och det tycker jag gott att vi kan ha.
          </note>
          <note>
            I arbetsmarknadsministerns interpellationssvar till mig läser
            jag att hon konstaterar att Sverige har en ungdomsarbetslöshet
            i EU som ligger nära snittet. Vi delar placeringen med dem som
            är på fel sida om gränsen: Grekland, Spanien, Italien och Portugal
            etcetera. Det är så det ser ut, och det konstaterar arbetsmarknadsministern
            i sitt svar.
          </note>
          <note>
            Om vi sedan går till hur Sverige agerar i EU har arbetsmarknadsministern
            i samband med ett möte i EU-nämnden, där man ska föreslå den svenska
            ståndpunkten inför mötet om arbetsmarknadsfrågor och ungdomsarbetslöshet
            i Bryssel, meddelat att hon ska dela med sig av våra goda erfarenheter
            när det gäller den svenska jobbgarantin för ungdomar.
          </note>
          <note>
            Om vi är överens om verklighetsbeskrivningen att det går väldigt
            dåligt för Sverige och arbetsmarknadsministern sedan säger att
            hon har goda erfarenheter är hennes ambitionsnivå att det är okej
            att ligga på snittet i EU. Det går inte att dra någon annan slutsats.
            Annars hade inte arbetsmarknadsministern haft så goda erfarenheter
            att dela med sig av i EU. Det är så jag tolkar arbetsmarknadsministerns
            ambitionsnivå, och det är lite förskräckande.
          </note>
          <note>
            Vi socialdemokrater är inte nöjda med att vara nära snittet och
            tillsammans med Grekland, Spanien och Italien få ta del av de
            pengar som EU ger på ett solidariskt och bra sätt. Jag har naturligtvis
            inga problem med att EU stöder de länder som inte klarar av att
            hantera ungdomsarbetslösheten. Men att man skulle vara nöjd och
            tycka sig ha goda erfarenheter av ungdomsarbetslöshetsbekämpning
            när man tillhör den gruppen är anmärkningsvärt.
          </note>
          <note>
            I min interpellation frågade jag arbetsmarknadsministern om hon
            skulle ta initiativ till att implementera en ungdomsgaranti i
            Sverige, och då menar jag naturligtvis en som är värd namnet och
            garanterar just jobb eller utbildning. Det enda dagens ungdomsgaranti
            garanterar ungdomar är en lägre ersättning vid arbetslöshet.
          </note>
          <note>
            Om garantin hade varit så bra och fungerat hade Sverige inte
            legat på den nivå vi ligger på. Därför återstår ett svar på den
            frågan.
          </note>
          <note>
            Jag har också frågat – och där tycker jag inte ens att det finns
            i närheten av ett svar – om arbetsmarknadsministern har agerat
            på ett sätt så att Sverige kan ta del av de medel som är avsatta
            för de länder som misslyckats med att bekämpa ungdomsarbetslösheten.
            Hur går det arbetet till, var ligger vi och när kommer vi att
            få ta del av detta? Det förutsätter naturligtvis att Sverige agerar
            för att kunna ta del av medlen. Det tycker jag att arbetsmarknadsministern
            skulle kunna redogöra för.
          </note>
          <note>
            Sedan är det naturligtvis viktigt att komma ihåg att uppfattningen
            att Sverige har goda erfarenheter av att bekämpa ungdomsarbetslöshet
            är en del av den brist på sjukdomsinsikt som den sittande regeringen
            lider av. Det tror jag tyvärr, fru talman, också är en bidragande
            orsak till att situationen är så allvarlig.
          </note>
          <note>
            Om vi har en ansvarig regering och ansvariga ministrar som tycker
            att situationen i Sverige är bra och som inte kan uttrycka sin
            oro över ungdomsarbetslösheten, vilket alla andra som ser på Sverige
            gör, är det inte så konstigt om de inte anstränger sig för att
            försöka göra någonting åt det. De tycker egentligen inte att det
            är något större problem.
          </note>
          <note>
            Där någonstans tror jag att vi har roten till det onda: regeringens
            brist på sjukdomsinsikt när det gäller Sveriges allvarliga ungdomsarbetslöshet.
          </note>
          <note type="speaker">
            Anf. 106 YLVA JOHANSSON (S):
          </note>
          <note>
            Fru talman! Jag blir nästan full i skratt när jag lyssnar till
            arbetsmarknadsministern. I vår tidigare interpellationsdebatt
            kritiserade jag regeringen för att man styr Arbetsförmedlingen
            på ett sådant sätt att man tvingas dra i nödbromsen gång på gång
            därför att pengarna är slut för viktig utbildning för dem som
            är långtidsarbetslösa.
          </note>
          <note>
            Det tolkar arbetsmarknadsministern som att jag skulle vilja ha
            hårdare styrning av Arbetsförmedlingen. Nej, det är tvärtom! Jag
            vill ha större utrymme för professionella bedömningar och att
            man använder resurserna till det som leder till arbete i stället
            för stelbent styrning. Nu diskuterar vi arbetslösa ungdomar. Det
            är precis samma typ av problem när det gäller myndighetens möjligheter
            att agera.
          </note>
          <note>
            Arbetsmarknadsministern lever kvar i sin egen värld. Problemet
            för hela regeringen och för arbetsmarknadsministern är att verkligheten
            inte stämmer med det du säger. Du står här och säger: Nu ska det
            satsas på tidiga insatser. Men verkligheten är att man inte får
            några tidiga insatser. Arbetslösa ungdomar ska få stöd från första
            dagen, säger du. Men de får ju inte stöd från första dagen. Problemet
            är att det inte blir så.
          </note>
          <note>
            Det handlar om resultatet av politiken. Det kanske vore skönt
            att slippa få sin politik prövad mot verkligheten, för då kan
            man ju fortsätta att utmåla den så som man skulle önska att den
            vore.
          </note>
          <note>
            Regeringens politik för arbetslöshet har nu prövats i sju och
            ett halvt år. Resultatet är att det är över 30 000 unga som är
            långtidsarbetslösa, unga människor som inget hellre vill än att
            ta klivet ut i vuxenvärlden. Vad det gör med unga människor att
            tvingas hejdas i steget och stå hejdade där i över ett halvår
            vet varken du eller jag. Men vi kan gissa vad som händer med unga
            människor när de hejdas att ta klivet ut i vuxenvärlden. Det är
            faktiskt resultatet av regeringens politik.
          </note>
          <note type="speaker">
            Anf. 107 JENNY PETERSSON (M):
          </note>
          <note>
            Fru talman! Jag vill inte verka oförskämd. Men det verkar som
            om Ylva Johansson och Patrik Björck varken ser eller hör. De verkar
            ha missat siffror och statistik.
          </note>
          <note>
            Ja, vi har en långtidsarbetslöshet i Sverige. Men vi har få långtidsarbetslösa
            i Sverige jämfört med EU. Sverige har en betydligt lägre andel
            långtidsarbetslösa bland unga än EU-snittet. Antalet i åldern
            15–24 år ligger i Sverige runt 20 procent. Det är alldeles för
            högt, men kollar man på EU-snittet bland unga ser man att det
            ligger på 51,3 procent.
          </note>
          <note>
            Jag kan bara konstatera att Socialdemokraterna saknar såväl jobbpolitik
            som ett regeringsalternativ. Alliansen, som består av Moderaterna,
            Folkpartiet, Centern och Kristdemokraterna, har fört en politik
            där vi har varit ansvarstagande för svensk ekonomi, jobbskapande
            och fler vägar till arbete.
          </note>
          <note>
            Vi har konsekvent här i Sveriges riksdag stått upp för vår politik
            mot dem som har velat äventyra den när det gäller ekonomin och
            som på punkt efter punkt har försökt riva ned arbetslinjen. Så
            är det även här i dag. Vi moderater kan inte acceptera att människor,
            särskilt unga, långtidsparkeras i system, vilket var fallet före
            2006.
          </note>
          <note>
            Det krävs en politik för lägre trösklar för unga. Alliansen har
            gjort det billigare att anställa unga. Socialdemokraterna vill
            tvärtom. De prioriterar bidrag och utbyggda transfereringssystem.
            Men hur leder Socialdemokraternas politik – med ökade arbetsgivaravgifter
            för unga, fördubblad restaurangmoms, höjda skatter på jobb och
            höjda bidrag – till lägre arbetslöshet eller lägre långtidsarbetslöshet?
          </note>
          <note type="speaker">
            Anf. 108 Arbetsmarknadsminister ELISABETH SVANTESSON (M):
          </note>
          <note>
            Fru talman! Att fler unga i Sverige och Europa ska ha ett jobb
            att gå till är en av våra allra viktigaste frågor. Det är också
            därför det är så viktigt att vi gör saker gemensamt.
          </note>
          <note>
            Jag förstår att Patrik Björck tycker att det är besvärligt att
            vi har ett erfarenhetsutbyte i EU. Det verkar som om han tycker
            att Sverige inte ska berätta om folkhögskolesatsning eller YA-jobb.
            Men jag tror att det är viktigt att vi delar våra erfarenheter,
            för att vi alla ska bli bättre på att sänka trösklar och se till
            att fler unga har ett jobb att gå till.
          </note>
          <note>
            På frågan om hur det här ska ske i Sverige tror jag att jag meddelade
            EU-nämnden att det sker genom den socialfondsstruktur som vi har
            och kommer att arbeta med under åren framöver.
          </note>
          <note>
            Men åter till min fundering kring detta med ambitionsnivå. Om
            våra svenska ungdomar ska ha ett jobb att gå till måste jobben
            bli fler, men vi också underlätta just för unga att ha ett jobb
            att gå till, att sänka trösklarna. Från och med nästa år ser vi
            ytterligare satsningar, inte bara YA-jobb utan också att vi sänker
            kostnaderna för att anställa de yngsta ungdomarna.
          </note>
          <note>
            Jag har använt hela hösten till att resa ut i hela Sverige och
            besöka arbetsgivare och unga personer som jobbar hos de arbetsgivarna.
            Jag har pratat med de unga om vad de gjorde innan och hur de kom
            in på de här arbetsplatserna. Jag har samtalat med arbetsgivare
            om varför de har valt att anställa unga. I flera fall har de haft
            en ganska stor andel unga på sin arbetsplats.
          </note>
          <note>
            En sak som har varit väldigt tydlig är att kostnaderna för att
            anställa unga spelar roll. Det spelar roll att det är lägre arbetsgivaravgift
            att anställa en ung person. Det spelar roll att vi har lägre restaurangmoms.
          </note>
          <note>
            När jag besökte Lennart på Sveas bageri i Kumla var han tydlig
            med att det spelar roll att vi under de här tuffa tiderna har
            satsat med sänkta kostnader och sänkt restaurangmoms. Företaget
            hade aldrig kunnat växa och ge unga jobb om inte det hade varit
            fallet.
          </note>
          <note>
            Allt detta spelar roll. Det är realpolitik.
          </note>
          <note>
            Jag vet också att Socialdemokraterna tycker om YA-jobben. Men
            jag kan inte förstå – det får ni gärna förklara för mig nu eller
            någon annan gång – hur ni i er budget sätter upp ett ganska stort
            antal jobb som ett tu tre ska komma fram nästa år, och så har
            ni klarat av stora delar av ungdomsarbetslösheten! Det är ju inte
            på Sveavägen 68 som YA-jobben växer fram och för den delen inte
            heller i Regeringskansliet. De växer fram hos företagare. De växer
            fram i branscher som tillsammans skriver kollektivavtal och tar
            fram de avtalen för de unga.
          </note>
          <note>
            Jag vet inte om ni tänker sätta blåslampa på företagen och arbetsgivarna
            och tvinga in YA-jobben. Hela grundtanken med YA-jobben är ju
            att de har vuxit fram från parterna tillsammans med regeringen.
          </note>
          <note>
            Jag tror att man ska föra en rejäl och verklig politik, en bred
            palett som gör att det blir lättare för unga att komma i arbete
            och att sänka trösklarna. Det är vad den här regeringen gör.
          </note>
          <note>
            Min ambitionsnivå är att varje ung person i Sverige som kan arbeta
            ska ha ett jobb att gå till. Jag tänker arbeta vidare med den
            frågan i EU och lyssna på mina kolleger, och de vill också lyssna
            på våra erfarenheter.
          </note>
          <note type="speaker">
            Anf. 109 PATRIK BJÖRCK (S):
          </note>
          <note>
            Fru talman! Jag har nu försökt väcka arbetsmarknadsministerns
            engagemang för det allvarliga problem som vi drabbas av i Sverige
            med hög ungdomsarbetslöshet. Jag har inte lyckats den här gången,
            fru talman. Jag kommer att återkomma och försöka.
          </note>
          <note>
            Jag har försökt få arbetsmarknadsministern att se den oro som
            många här i Sverige upplever och som många som ser på oss utifrån
            känner. Men den vill inte arbetsmarknadsministern kännas vid.
          </note>
          <note>
            Så länge vi befinner oss i opposition kommer vi att fortsätta
            att försöka väcka regeringen för den här viktiga frågan, med ett
            möjligen fåfängt men ändå hopp om att man ska vidta några åtgärder
            för att hantera den svåra situationen. Men det är väl i och för
            sig, fru talman, ett regeringsskifte som krävs för att vi ska
            lyckas pressa tillbaka ungdomsarbetslösheten.
          </note>
          <note>
            Vilket problem det än handlar om går det inte att lösa det om
            man inte ser det!
          </note>
          <note>
            Det är alltså på grund av den med europeiska mått mätt höga ungdomsarbetslösheten
            i Sverige som EU-kommissionen har beslutat att ge krispengar till
            Sverige. Det gäller inte länder som Österrike, Tyskland, Danmark
            och så vidare. Ändå, fru talman, beskriver arbetsmarknadsministern
            situationen i Sverige som god. Det är naturligtvis anmärkningsvärt.
          </note>
          <note>
            Det är det ena sättet som regeringen har att hantera detta. Man
            vägrar att se. Man beskriver det som att det inte finns något
            problem.
          </note>
          <note>
            Den andra varianten är den som Jenny Petersson är inne på. Det
            är att man vill ifrågasätta statistik och siffertricksar. Om man
            tittar på Statistiska centralbyråns diskussion kring detta kan
            man se att de säger:
          </note>
          <note>
            Den svenska ungdomsarbetslösheten är högre än genomsnittet i
            Europa, något som i debatten väckt frågor om statistikens jämförbarhet.
            Men siffrorna är jämförbara. Det visar en studie av hur statistiken
            tas fram i nio europeiska länder.
          </note>
          <note>
            Inte heller den vägen kommer man alltså någonstans. Man är, fru
            talman, tvungen att erkänna problemet för att kunna göra något
            åt det. Jag kommer idogt att fortsätta att försöka väcka arbetsmarknadsministern
            i den här frågan.
          </note>
          <note type="speaker">
            Anf. 110 Arbetsmarknadsminister ELISABETH SVANTESSON (M):
          </note>
          <note>
            Fru talman! Jag tackar för denna interpellationsdebatt.
          </note>
          <note>
            Att fler unga har ett jobb att gå till är en av de allra viktigaste
            frågorna som vi har att jobba med. Det är svaret på Patrik Björcks
            fråga. Men han vill kanske inte höra vad jag säger.
          </note>
          <note>
            Vi jobbar aktivt med denna fråga. Vi har en stor palett av insatser
            för att jobben ska växa till och för att fler unga ska ha ett
            jobb att gå till. Men jobben skapas inte på Sveavägen 68, de skapas
            inte i Regeringskansliet, utan de skapas ute hos arbetsgivare,
            och vi måste underlätta för företagen att växa och anställa.
          </note>
          <note>
            Vi måste också underlätta för unga att komma tillbaka till studier
            när de kanske inte har avslutat sin gymnasieutbildning. Vi måste
            underlätta för unga att få det första jobbet. Utan det första
            jobbet är det nämligen mycket svårt att ha den erfarenhet som
            många arbetsgivare kräver.
          </note>
          <note>
            Jag har engagerat mig hela hösten i denna fråga, och jag kommer
            att fortsätta att göra det.
          </note>
          <note>
            Med detta önskar jag er alla en mycket trevlig luciahelg.
          </note>
          <note>
            Överläggningen var härmed avslutad.
          </note>
          <note>
            20 § Bordläggning
          </note>
          <note>
            Följande dokument anmäldes och bordlades:
          </note>
          <note>
            21 § Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 13 december
          </note>
          <note>
            Agneta Luttropp
          </note>
          <note>
            Annika Lillemets
          </note>
          <note>
            Jonas Eriksson
          </note>
          <note>
            Ingemar Nilsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 17 december.
          </note>
          <note>
            22 § Kammaren åtskildes kl. 14.40.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
