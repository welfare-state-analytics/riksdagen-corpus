<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--113</head>
          <docDate when="2014-05-19">2014-05-19</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:113
          </note>
          <note>
            Måndagen den 19 maj
          </note>
          <note>
            Kl. 09:00 - 14:26
          </note>
          <note>
            1 § Justering av protokoll
          </note>
          <note>
            Protokollen för den 8, 9, 12 och 13 maj justerades.
          </note>
          <note>
            2 § Anmälan om återtagande av plats i riksdagen
          </note>
          <note>
            Andre vice talmannen meddelade att Linda Wemmert (M) skulle återta
            sin plats i riksdagen från och med den 24 maj, varigenom uppdraget
            som ersättare skulle upphöra för Gustav Schyllert (M).
          </note>
          <note>
            3 § Avsägelse
          </note>
          <note>
            Andre vice talmannen meddelade att Linda Wemmert (M) avsagt sig
            uppdraget som suppleant i miljö- och jordbruksutskottet från och
            med den 24 maj.
          </note>
          <note>
            Kammaren biföll denna avsägelse.
          </note>
          <note>
            4 § Meddelande om aktuell debatt om FN:s klimatpanels senaste
            vetenskapliga rapport
          </note>
          <note>
            Andre vice talmannen meddelade att på begäran av Vänsterpartiets
            riksdagsgrupp skulle en aktuell debatt om FN:s klimatpanels senaste
            vetenskapliga rapport anordnas torsdagen den 5 juni kl. 12.00
            .
          </note>
          <note>
            Från regeringen skulle miljöminister Lena Ek (C) delta.
          </note>
          <note>
            Den inkomna skrivelsen hade följande lydelse:
          </note>
          <note>
            Begäran om aktuell debatt med anledning av IPCC:s senaste vetenskapliga
            rapport
          </note>
          <note>
            FN:s klimatpanel har presenterat sin vetenskapliga rapport om
            klimatförändringens påverkan på människor och ekosystem (WG2-AR5).
            Rapporten ger en tydligare bild av klimatförändringens omfattande
            konsekvenser för våra samhällen. Förra delrapporten kom i höstas
            (presenterades i Stockholm) och fokuserade på det vetenskapliga
            underlaget för klimatförändringen. Denna rapport har klimatförändringens
            samhälleliga konsekvenser som huvudtema. Områden som berörs är:
            utbredningen av mer extrema väderhändelser, livsmedelsförsörjning,
            brist på färskvatten, risken för ökat antal våldsamma konflikter
            och krig, ökat antal s.k. klimatflyktingar, spridning av sjukdomar
            och ökad press på ekosystemen. Rapporten lägger också stor vikt
            vid behovet av anpassning till ett förändrat klimat. Stora delar
            av våra samhällen måste planeras om. Städer, infrastruktur och
            livsmedelsförsörjning måste i framtiden göras på ett sätt som
            klarar ett varmare klimat med förändrade förhållanden. Det här
            kommer att ställa mycket stora krav på det politiska systemet
            på lokal, nationell och global nivå.
          </note>
          <note>
            FN:s klimatpanel – IPCC – är världens mest robusta politiskt-vetenskapliga
            organ för att följa klimatförändringarna. Syftet med IPCC är att
            förse världens beslutsfattare med gedigna underlag för att klimatförändringarnas
            omfattande konsekvenser ska kunna hanteras av det politiska systemet.
          </note>
          <note>
            Den senaste rapporten pekar på långtgående konsekvenser av klimatförändringarna
            för våra samhällen och att tiden är knapp. Vänsterpartiet anser
            därför att en aktuell riksdagsdebatt med anledning av IPCC:s senaste
            vetenskapliga rapport ska genomföras. Detta för att riksdagen
            ska ges möjlighet att diskutera och för att riksdagen ska få besked
            om vilka åtgärder regeringen avser att vidta.
          </note>
          <note>
            Hans Linde
          </note>
          <note>
            5 § Anmälan om uppteckningar vid EU-nämndens sammanträden
          </note>
          <note>
            Andre vice talmannen anmälde att uppteckningar från EU-nämndens
            sammanträde onsdagen den 30 april hade kommit in.
          </note>
          <note>
            6 § Anmälan om subsidiaritetsprövning
          </note>
          <note>
            Andre vice talmannen anmälde att utdrag ur prot. 2013/14:33 för
            tisdagen den 13 maj i ärende om subsidiaritetsprövning av EU-förslag
            hade kommit in från arbetsmarknadsutskottet.
          </note>
          <note>
            7 § Anmälan om faktapromemorior
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            KOM(2014) 216
          </note>
          <note>
            KOM(2014) 219
          </note>
          <note>
            8 § Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            9 § Svar på interpellationerna 2013/14:350 och 390 om inbördeskriget
            i Syrien och destabiliseringen av läget i Mellanöstern
          </note>
          <note type="speaker">
            Anf. 1 Utrikesminister CARL BILDT (M):
          </note>
          <note>
            Herr talman! Jabar Amin och Amineh Kakabaveh har frågat mig vad
            jag avser att göra till stöd för demokratisering och fred i syriska
            Kurdistan och inom EU och FN för att få ett slut på kriget, säkra
            finansiering av FN-appellen för Syrienkrisen, asyl för palestinier
            i grannländerna och stöd till säkerhetsrådets resolution 2139.
            Jag väljer att besvara interpellationerna i ett sammanhang.
          </note>
          <note>
            Regeringen ser med största allvar på kriget i Syrien och den
            förstörelse och det lidande det orsakar för Syriens befolkning.
            Kriget och dess konsekvenser innebär också stora risker för Syriens
            grannländer. De rådsslutsatser som antogs av EU:s utrikesministrar
            den 14 april visar med all tydlighet att EU ser med oro på situationen.
          </note>
          <note>
            Konflikten i Syrien är komplex, och regionala motsättningar tar
            sig uttryck på marken i Syrien. För att åstadkomma ett slut på
            kriget måste därför de regionala nyckelaktörerna, inklusive Iran,
            involveras närmare i de politiska ansträngningarna. Sverige verkar
            internationellt för att så också ska ske.
          </note>
          <note>
            En annan orsak till att det internationella samfundet inte har
            lyckats agera kraftfullt för att stoppa konflikten och lidandet
            i Syrien är att Ryssland har lagt in sitt veto mot en resolution
            i FN:s säkerhetsråd samt förhindrat att förslag lagts fram i rådet
            genom att hota med sin vetorätt. Sverige och EU har enträget förordat
            en politisk lösning på konflikten och har därför gett ett entydigt
            stöd till Genèveprocessen. Detta arbete kommer att fortsätta.
          </note>
          <note>
            Sverige var pådrivande för antagandet av en humanitär resolution
            i FN:s säkerhetsråd. Generalsekreterarens första rapport till
            säkerhetsrådet om den humanitära resolutionen 2139 visar på bristande
            efterlevnad. Det bör dock tydliggöras att resolutionen riktar
            sig till de stridande parterna, som bland annat beordras tillåta
            humanitärt tillträde och respektera den internationella humanitärrätten.
            De humanitära aktörerna kan inte beskyllas för att resolutionen
            inte efterlevs. FN-organen arbetar under svåra omständigheter,
            och exempelvis FN:s hjälporgan för palestinska flyktingar, Unrwa,
            har förlorat personal i Syrien. Sverige kommer fortsatt att vara
            pådrivande för att resolutionen följs upp i säkerhetsrådet.
          </note>
          <note>
            Den humanitära appellen för Syrien och den regionala responsplanen
            är båda fortsatt underfinansierade. Sverige och EU uppmanar kontinuerligt
            hela givarsamfundet att bidra och ser positivt på att Kuwait nyligen
            har utfäst 500 miljoner dollar. EU är sammantaget den största
            givaren till Syrienkrisen, och Sverige har bidragit med över 1
            miljard kronor i humanitärt bistånd sedan kriget bröt ut.
          </note>
          <note>
            Hanteringen av syriska flyktingar som kommer till Syriens grannländer
            är i första hand ett ansvar för myndigheterna i dessa länder.
            Det är av yttersta vikt att dessa länder följer det internationella
            regelverket och inte bryter mot principen om att en stat inte
            får utvisa eller avvisa en flykting dit dennes liv eller frihet
            kan hotas. Detta är något som EU kontinuerligt för fram i dialogen
            med grannländerna.
          </note>
          <note>
            FN:s flyktingorgan UNHCR arbetar särskilt med syriska flyktingar
            i regionen, och i Libanon och Jordanien verkar även Unrwa för
            att bistå palestinier. Sverige avser att fortsatt ha ett nära
            samarbete med dessa aktörer och kommer även i fortsättningen att
            följa utvecklingen avseende skyddet för flyktingar på flykt från
            Syrien.
          </note>
          <note>
            Jag vill även framhålla det faktum att Sverige är ett av de länder
            utanför regionen som tagit emot det största antalet palestinier
            på flykt från Syrien. Sedan krisen i Syrien inleddes har 11 500
            statslösa palestinier sökt asyl i Sverige, och en majoritet av
            dessa har flytt undan våldet i Syrien. Det är nästan lika många
            som de ca 13 000 palestinier som tagit sig från Syrien till Jordanien.
            Merparten av palestinierna, ca 52 000, har flytt till Libanon.
          </note>
          <note>
            Sverige verkar för en hållbar politisk lösning för hela Syrien
            och hela det syriska folket. Det är viktigt att även exempelvis
            kurdiska intressen representeras vid förhandlingarna i FN:s regi
            när dessa någon gång kan återupptas igen. Jag har uppmanat både
            regimen och oppositionen att anstränga sig för att nå ut till
            alla delar av den syriska befolkningen, även till dem som ännu
            inte kommit till tals.
          </note>
          <note>
            En politisk lösning måste bevara Syriens multietniska samhälle,
            vilket EU har arbetat för sedan konflikten bröt ut. Säkerhetsrådets
            resolution 2139 uppmanar också samtliga aktörer att vidta åtgärder
            för att skydda etniska, religiösa och konfessionella grupper.
            EU uttrycker i rådsslutsatserna från den 14 april återigen oro
            över de kristnas utsatta situation i Syrien.
          </note>
          <note type="speaker">
            Anf. 2 JABAR AMIN (MP):
          </note>
          <note>
            Herr talman! Låt mig börja med att tacka utrikesminister Carl
            Bildt för att han har kommit till riksdagen dels för att besvara
            interpellationen, dels för att föra en dialog om den västra delen
            av Kurdistan, Rojava.
          </note>
          <note>
            Utrikesministern vet mycket väl att det kurdiska folket i Syrien
            under det senaste halvseklet har betraktats som andra klassens
            medborgare, utrikesministern vet mycket väl att de har betraktats
            som utlänningar i sitt eget land och utrikesministern vet mycket
            väl att de har fråntagits många av sina legala rättigheter.
          </note>
          <note>
            De kristnas situation kan inte heller ha undgått utrikesministern.
            De har betraktats som ett B-lag i ett land som de har levt i under
            tusentals år. Nu håller kurder, kristna och araber i ett område
            på att bygga fred och demokratiska institutioner. Det är i Rojava
            i den västra delen av Kurdistan. För drygt tre månader sedan var
            jag där själv under ett par dagar. Jag besökte Qamishlo, Amuda
            och Derek för att se situationen på nära håll. Där noterade jag
            att man håller på att bygga demokratiska institutioner. Där, till
            skillnad från i övriga Syrien, var det relativ fred. Där fanns
            det en överenskommelse över regiongränserna och de etniska gränserna.
            Där fanns det en vilja att se framåt och inte bara se till det
            akuta. Man såg till frågor om jämställdhet, om miljö, om tolerans
            och om en framtid tillsammans.
          </note>
          <note>
            Jag anser att det ligger i det internationella samfundets intresse
            att stödja en sådan positiv utveckling i en region där det råder
            ett ohyggligt krig. Överallt är det förstörelse, förutom i mer
            eller mindre en region. Då ligger det även i Sveriges intresse
            att stödja både freden och demokratiseringsprocessen i området.
            Utan stöd från det internationella samfundet finns det nämligen
            risk för kollaps även där.
          </note>
          <note>
            I det interpellationssvar som nyss gavs anser jag att det fattas
            en hel del. Det fanns förvisso en punkt som jag tycker att man
            bör betona. Det är kurdernas deltagande i de internationella förhandlingarna
            om Syriens framtid, som utrikesministern nämnde. Men det behövs
            betydligt mer från det internationella samfundet, och det behövs
            betydligt mer från Sverige.
          </note>
          <note>
            Min fråga till utrikesministern blir således: Vad avser Sverige
            att göra för att stödja både freden och demokratiseringsprocessen
            i västra delen av Kurdistan?
          </note>
          <note type="speaker">
            Anf. 3 AMINEH KAKABAVEH (V):
          </note>
          <note>
            Herr talman! Jag vill tacka utrikesminister Carl Bildt för svaret,
            för redogörelsen och också för de ansträngningar han försöker
            göra i ett oenat FN och i ett världssamfund som står helt handfallet
            inför kriget i Syrien som har pågått i snart fyra år. Det är inne
            på fjärde året nu.
          </note>
          <note>
            Konsekvenserna är fruktansvärda för alla oskyldiga människor.
            Över 110 000 civila människor har dödats; 11 000 är bara barn.
            Många miljoner människor är också på flykt, även i sitt eget hemland.
            Dessutom nås mer än en tredjedel av befolkningen, ca 6,5 miljoner,
            inte av någon hjälp alls i områden som Bashar al-Asad inte har
            någon kontroll över. De människorna får inte någon hjälp, förnödenheter,
            medicin eller vatten trots att resolution 2139 har antagits enhälligt
            av hela FN. Men den fungerar inte eftersom regimen vägrar låta
            internationella organisationer komma in och ge hjälp. Det har
            vi fått veta från såväl internationella Rädda Barnen, Röda Korset
            och andra internationella organisationer som faktiskt är godkända
            och registrerade. Men de får inte komma in och ge sitt stöd.
          </note>
          <note>
            Nyligen hörde jag att England försöker minska sitt bistånd till
            just FN med 20 procent eftersom det inte fungerar och inte når
            de människor som verkligen behöver. Det går i stället direkt via
            andra organisationer som kan ge hjälpen. Sverige är generöst och
            betalar, vilket är väldigt bra. Men jag tycker att om hjälp inte
            når de människor som mest behöver det, människor som svälter,
            måste vi i så fall också göra det villkorligt helt enkelt. Det
            finns områden som regimen belägrar och som har tagit emot bistånd
            där människor svälter.
          </note>
          <note>
            Interpellationen skrevs egentligen i mars. Då kom Amnesty International
            med en rapport om byn Yarmuk där människorna svalt och barn dog
            – vi såg en hel del hemska foton på nyheterna. Det innebär att
            det är ett jättestort problem att humanitär hjälp inte kommer
            fram trots att det finns en resolution som hela FN har skrivit
            under. Alla är eniga, men det fungerar ändå inte. Därför menar
            jag att det faktiskt behövs mer ansträngningar här, utrikesministern.
          </note>
          <note>
            Sverige är en röst. Och Sverige skulle till exempel kunna börja
            med att påverka de nordiska grannländerna och sedan gå vidare
            till de länder som tycker som vi. Stormakterna sätter sina egna
            maktintressen före människors, barns, kvinnors, handikappades,
            de mest behövandes intressen. För att få en mer internationell
            lösning på kriget och konflikten i Syrien skulle vi kanske göra
            ännu mer kraftfulla insatser och göra frågan politisk. Jag håller
            fullständigt med om att det inte går att lösa på något annat sätt.
            Det är bra att utrikesministern också har uttryckt det och försöker
            pusha på. Men man måste göra det även med andra medel. Ensam går
            det inte men kanske tillsammans med andra.
          </note>
          <note type="speaker">
            Anf. 4 VALTER MUTT (MP):
          </note>
          <note>
            Herr talman! Jag vill tacka utrikesministern för svaret till
            interpellanterna.
          </note>
          <note>
            Det är närmast ett mirakel att det i dagens Syrien finns en region,
            Rojava, där trevande steg mot demokrati och en fredlig utveckling
            nu tas. I ett land där en despotisk härskarfamilj har styrt med
            järnhand i snart ett halvsekel satsar man i Rojava, västra Kurdistan,
            på att decentralisera makten till självstyrande kantoner där också
            araber, assyrier och andra grupper som inte tillhör områdets kurdiska
            majoritetsbefolkning garanteras rättigheter. Här finns även för
            Mellanöstern ovanliga jämställdhetsambitioner. Exempelvis har
            det största partiet, PYD, en kvinnlig och en manlig partiordförande.
          </note>
          <note>
            Man ska givetvis inte romantisera utvecklingen i Rojava. Självfallet
            kan ingen i dag veta i vilken utsträckning dagens förhoppningar
            kommer att förverkligas. Däremot kan vi vara rätt säkra på att
            en positiv utveckling blir sannolikare om vi i Sverige och andra
            demokratiska länder lyssnar till de vädjanden om hjälp som nu
            kommer från Rojava. Själv fick jag möjlighet till ett mycket givande
            tankeutbyte med Saleh Muslim och Sinam Mohammad, två nyckelpersoner
            i ledningen för det nya autonoma Rojava, när de i februari besökte
            Sverige. De vädjade om allt från materiellt till politiskt stöd
            och underströk hur mycket det skulle betyda om inte bara den svenska
            staten utan även kommuner och civilsamhälleliga organisationer
            i vårt land engagerar sig i solidaritetsarbetet.
          </note>
          <note>
            Mot den bakgrunden skulle jag vilja fråga utrikesministern vilka
            konkreta steg Sverige och det svenska samhället skulle kunna ta
            för att stödja en positiv utveckling i Rojava.
          </note>
          <note>
            Företrädare för FN har nyligen haft samtal med Rojavas ledning
            och öppnat dörren på glänt för ett engagemang från världsorganisationens
            sida. Bedömer Carl Bildt att Sverige och den svenska FN-delegationen
            skulle kunna vara pådrivande här?
          </note>
          <note>
            Turkiet har reagerat starkt negativt på att få ytterligare en
            autonom kurdisk region som granne, och åtskilligt tyder på att
            den turkiska regeringen ger betydande stöd till al-Qaida-anknutna
            grupper som al-Nusra som bekämpar den sekulära ledningen för Rojava.
            Jag undrar därför om Carl Bildt är beredd att föra en aktiv dialog
            om detta med regeringen i Ankara.
          </note>
          <note>
            Många svenska kommuner har i dag ingått kommunala partnerskap
            med utomeuropeiska kommuner som finansieras med statliga medel
            ur Sidas budget. Den här sortens understatligt internationellt
            samarbete växer snabbt på många håll i världen och kan spela en
            betydande roll för att bygga relationer med samhällen i svårt
            dysfunktionella stater som till exempel Somalia och Syrien. Tror
            utrikesministern att detta kan vara ett sätt att nå fram till
            människorna i Rojava?
          </note>
          <note type="speaker">
            Anf. 5 ANNIKA LILLEMETS (MP):
          </note>
          <note>
            Herr talman! Jag vill tacka utrikesministern som har besvarat
            interpellanternas frågor och kommit hit för att debattera dessa
            oerhört viktiga saker.
          </note>
          <note>
            För drygt ett år sedan reste jag, tillsammans med Amineh Kakabaveh,
            till gränstrakterna i sydvästra Turkiet där vi besökte flyktingläger
            och sjukhus. Vi besökte också ett flyktingläger inne i Syrien.
            Vi fick en liten glimt av det ofattbara, ohyggliga lidande som
            människor från Syrien utsätts för i sitt eget land eller som flyktingar
            i grannländer som en följd av den syriska regimens förtryck och
            våld mot den egna befolkningen. Förtrycket har lett till det fruktansvärda,
            blodiga och utdragna kaos som nu råder i landet. Sedan dess har
            det blivit ännu värre. Många fler har drabbats, och grundfrågorna
            kvarstår.
          </note>
          <note>
            Vad kan vi i Sverige göra för att hjälpa till att lindra lidandet
            och nöden och framför allt få till stånd en politisk lösning som
            sätter stopp för mördandet och möjliggör en fredlig framtid för
            Syriens folk?
          </note>
          <note>
            Det finns få ljuspunkter i mörkret, men utvecklingen i syriska
            Kurdistan, Rojava, är en. Som Jabar Amin och Valter Mutt berättade
            har man mot alla odds lyckats undvika den värsta förödelsen och
            börjat bygga upp samhället. Människorna där behöver naturligtvis
            stöd och hjälp från omvärlden för att komma vidare. Deras situation
            är svår och utsatt. De angrips av beväpnade islamistiska organisationer,
            och behovet av akut hjälp är stort. Inte minst behövs mat. Det
            är givetvis viktigt att också bistå i uppbyggnaden av demokratiska
            institutioner och ett i alla avseenden fungerande samhälle.
          </note>
          <note>
            Även jag skulle vilja be utrikesministern utveckla vad mer vi
            kan göra konkret, hur Sverige kan hjälpa till på bästa sätt med
            att bygga demokrati och en rättsstat. Det vore mycket intressant
            att höra. När det gäller den akuta nödhjälpen undrar jag hur vi
            just nu kan nå fram till Rojava med den.
          </note>
          <note>
            Utrikesministern sade att Sverige verkar för en hållbar politisk
            lösning för hela Syrien och hela det syriska folket och att det
            är viktigt att också kurdiska intressen representeras vid förhandlingarna
            i FN:s regi när de återupptas. För att uppnå en varaktig fred
            krävs att hela den syriska befolkningen, kvinnor såväl som män,
            blir en självklar del i fredsprocessen och i att efter konflikten
            forma samhället. Även här är Rojava intressant då där faktiskt
            finns, som Valter Mutt nämnde, uttalade jämställdhetsambitioner.
          </note>
          <note>
            Jag vill verkligen uppmana utrikesministern att inte glömma kvinnorna.
            FN:s resolution 1325, som antogs enhälligt av FN:s säkerhetsråd
            för 13 år sedan, slår fast att i fredsprocesser ska både kvinnors
            och mäns perspektiv beaktas. Det är en bindande resolution för
            alla medlemsländer. Det finns ytterligare en, 2122, som kräver
            att kvinnor ska delta i hela fredsprocessen och finnas med på
            alla beslutsnivåer för att både förhindra och lösa konflikter.
          </note>
          <note>
            Jag undrar om utrikesministern kunde utveckla konkret på vilket
            sätt han kommer att verka för att kvinnor ska få sin givna plats
            i fredsprocessen framöver.
          </note>
          <note type="speaker">
            Anf. 6 Utrikesminister CARL BILDT (M):
          </note>
          <note>
            Herr talman! Låt mig börja med den sista punkten. Vi gjorde betydande
            insatser i samband med den process som startade i Montreux, fortsatte
            i Genève och därefter dess värre inte resulterade i någonting.
            Vi gjorde det just för att se till att det blev kvinnlig representation.
            Jag hade separata möten med kvinnliga representanter av olika
            slag. Det var behjärtansvärt. Dess värre rann det skedet av fredsprocessen
            ut i sanden, men insatser gjordes.
          </note>
          <note>
            Den humanitära situationen är desperat, eller mer än desperat.
            Vi kan från svensk sida i alla fall säga att vi har gjort vad
            vi kunnat. Vore det möjligt för oss att göra mer skulle vi säkert
            göra det, men det är en situation där vi tyvärr helt enkelt är
            begränsade i möjligheterna. Det är en situation som till stora
            delar ligger utanför vår kontroll. Vi var pådrivande när det gällde
            att ta initiativ till det som så småningom, alldeles för sent,
            blev resolution 2139.
          </note>
          <note>
            Vi har varit ett av de ledande länderna när det gällt finansiellt
            bidrag till flyktingar dels i Sverige, för all del en mindre del
            av det hela, dels i närområdet och sedan i form av den konkreta
            humanitära hjälpen inne i Syrien. Där är svårigheterna, som påpekas
            i mitt svar och av interpellanterna, mycket betydande. De olika
            FN-organisationerna försöker komma fram, men det är klart att
            vårt stöd också ges genom andra.
          </note>
          <note>
            Låt mig nämna Internationella rödakorskommittén, som fortfarande
            har viss förmåga att operera över territoriet i dess helhet. Svårigheten
            är dels att regimen använder mat och hjälp som ett politiskt instrument,
            dels att splittringen mellan olika väpnade grupperingar inom oppositionen
            tilltar. Jag talade med en hjälporganisation som målande beskrev
            alla de förhandlingar de måste ha med olika organisationer i Aleppoområdet
            för att ta sig fram några enstaka kilometer och kunna ge den hjälp
            som människorna så väl behöver. Vi måste därför fortsätta ansträngningarna.
          </note>
          <note>
            Freden kan bara komma genom en politisk lösning. Det som inträffat
            sedan interpellationssvaret skrevs är att Lakhdar Brahimi dess
            värre har avgått. FN:s generalsekreterare Ban Ki Moon var i Stockholm
            i onsdags och hade överläggningar, inte minst med statsministern,
            om den situation som nu råder och de överväganden som han gör
            för att försöka få i gång, kanske efter några veckor och kanske
            på ett något nytt sätt, någon typ av politisk process. Det finns
            ingen anledning att vara omedelbart optimistisk om man läser Lakhdar
            Brahimis avskedsord till säkerhetsrådet, men där finns vissa trådar,
            och det är det internationella samfundets skyldighet att göra
            sitt yttersta för att se vart de kan leda.
          </note>
          <note>
            Så till situationen i de olika delarna, och då enkannerligen
            de kurdiska delarna i de östliga delarna av Syrien. Det är viktigt
            att ha med den kurdiska delen i fredsprocessen. Vi har verkat
            för det, men det är försett med vissa svårigheter. Sedan skulle
            jag nog säga att den bild av PYD som tecknas av debattörerna är
            lite åt det romantiska hållet. Vi ska inte glömma att det är en
            organisation som både varit allierad med och till viss del varit
            en del av PKK. Det vi nu ser är delvis en funktion av en överenskommelse
            med Asadregimen. Det är ingen tvekan om att PYD och Asad till
            stor del har varit i säng med varandra, om man kan använda det
            uttrycket, och de facto råder det vapenvila mellan dem.
          </note>
          <note>
            Om det är bra eller dåligt kan diskuteras, men då är vi tillbaka
            i den stora frågan, nämligen om vi ska göra fred med eller mot
            Asad. Svaret på den frågan kanske kan komma att påverka hur vi
            ser på utvecklingen i just den delen av landet.
          </note>
          <note type="speaker">
            Anf. 7 JABAR AMIN (MP):
          </note>
          <note>
            Herr talman! Det finns en tråd i utrikesministerns svar som man
            skulle kunna bygga på, den om vikten av att även de kurdiska delarna,
            kurdiska representanter, representanter för Rojava, finns med
            i de internationella förhandlingarna om både Syriens framtid och
            framtiden för de olika regionerna. Där behövs ett aktivare ställningstagande
            från Sveriges sida. Jag har inte noterat att det finns.
          </note>
          <note>
            Jag menar att det finns en hel del som Sverige skulle kunna göra.
            Man skulle till exempel kunna underlätta viseringarna för representanter
            för Rojava, vilket inte är fallet i dag. Jag noterar att många
            av de främsta företrädarna för Rojava nekats visum till Sverige.
            Det har varit ett önskemål från Rojavas representanter att underlätta
            visering till exempel för att kunna utbyta politiska åsikter och
            påverka regimen.
          </note>
          <note>
            Sveriges regering, utrikesministern och Utrikesdepartementet
            skulle i möten med representanter för Rojava definitivt kunna
            utbyta åsikter och påverka varandra. Man skulle kunna bidra med
            mer bistånd till byggandet av fred och administration av en rättsstat.
            Man skulle kunna protestera mot den blockad som västra Kurdistan
            utsätts för av Turkiet. Sverige skulle kunna öppna det konsulat
            eller kontor som en gång i tiden fanns i Aleppo, nu när hela landet
            mer eller mindre är i ruiner. Är det möjligt att öppna ett ambassadkontor
            eller ett konsulat i den del som fungerar i Syrien nu när ambassaden
            är flyttad till om det är Beirut?
          </note>
          <note>
            Det är några av de åtgärder som man definitivt skulle kunna vidta
            från Sveriges sida. Jag vill därför fråga utrikesministern: På
            vilket sätt skulle Sverige kunna gå vidare med dessa frågor? Är
            det möjligt på någon av punkterna? Jag tror att det skulle gynna
            både Sveriges och kurdernas intressen, liksom hela det syriska
            folkets intressen med alla de folkgrupper och religioner som där
            finns.
          </note>
          <note type="speaker">
            Anf. 8 AMINEH KAKABAVEH (V):
          </note>
          <note>
            Herr talman! Det är väldigt problematiskt och inte trovärdigt
            om man kommit överens om en resolution och det sedan inte fungerar
            i FN. Det är svårt att tro på ett samfund som antagit en resolution
            som inte fungerar i praktiken.
          </note>
          <note>
            Frågan är då om man verkligen ska ge bistånd. Varför? Vem ska
            använda det om det inte går till Rojava, till de belägrade områdena
            eller till flyktingläger, exempelvis dem som Annika nämnde? Vi
            har redan varit i Syrien och i Turkiet. Jag var också för drygt
            ett år sedan i Kurdistan och Irak.
          </note>
          <note>
            UN Womens nyaste rapport från förra veckan heter We just keep
            silent – vi håller bara tyst. Rapporten handlar om sexuella övergrepp,
            trakasserier, utnyttjande av barn och tvångsäktenskap. Man köper
            och säljer killar och tjejer i Kurdistan och Irak. Det är faktiskt
            också kurder som har flytt. Över 100 000 kurder finns inne i Irak.
            Jag har varit i ett av lägren. Ca 800 personer befann sig där.
          </note>
          <note>
            Den här rapporten bekräftar precis vad jag sagt. Jag hade en
            debatt med Carl Bildt här. Ett år har gått, men man har inte fört
            den här dialogen. Människor flyr för sina liv undan krig och död
            till grannländerna, och så ska de bli utsatta för de här formerna
            av förtryck. Hur kommer det sig? Det är helt oacceptabelt, och
            det måste stoppas. Jag hoppas verkligen att utrikesministern kommer
            att föra dialoger med KRG och den irakiska regeringen. Men det
            gäller också Libanon och Jordanien, där många är tvungna att sälja
            sina barn. Barnäktenskap finns inte. Det handlar bara om att sälja
            och köpa. De här människorna behöver stöd. De kan inte försörja
            sina barn.
          </note>
          <note>
            Det här är en situation som också påverkar resten av världen.
            Människovärdet i sig är egentligen det viktigaste, men det hänger
            även ihop med vattenförsörjning, infrastruktur, medicin, mat och
            allt annat. Det finns mycket att säga om konflikten i Syrien,
            och man vet inte vilka delar man ska hinna med på de här minuterna
            i interpellationsdebatten. Men jag tror att det är totalt omöjligt
            att nå fred om man inte har med sig kvinnorna, kurderna och assyrierna/syrianerna.
          </note>
          <note>
            Jag vill nämna att advokaten Abgar Moshe gripits i Damaskus.
            Han är brorsa till den tidigare gripne Gabriel Moshe, som jag
            ställt en skriftlig fråga om till utrikesministern. Jag hoppas
            att utrikesministern tar upp den här frågan. Det är helt oacceptabelt
            att de här människorna grips på grund av sin etniska bakgrund
            och sin aktivism.
          </note>
          <note>
            Det finns jättemycket problematik i de olika delarna. Men för
            att kunna åstadkomma något när det gäller flyktingarnas situation,
            kvinnornas situation och kurdernas situation handlar det som jag
            sade tidigare helt enkelt om att prata med andra länder, diskutera
            och få ihop människor, länder och utrikesministrar som tänker
            som Carl Bildt och Sverige i den här frågan. Man kan inte ha belägring
            där också bara för att Asad är där. Det kan vara bra eller dåligt,
            men det är egentligen bättre att de är självständiga nu än att
            de ska behöva lämna sitt område för al-Qaida och andra organisationer.
          </note>
          <note type="speaker">
            Anf. 9 VALTER MUTT (MP):
          </note>
          <note>
            Herr talman! Nej, självfallet ska man inte romantisera utvecklingen
            i Rojava, vilket jag också betonade i mitt inlägg. Jag är enig
            med utrikesministern om detta. Men när jag har lyssnat på journalister
            som rest i området, statsvetare som specialiserat sig på den här
            delen av världen och för den delen nyckelpersoner som Saleh Muslim
            och Sinam Mohammad, som var i Sverige nyligen, har jag ändå slagits
            av att det finns ett dialogiskt förhållningssätt. Jag har inte
            mött något dogmatiskt förhållningssätt till de här frågorna. Det
            är det definitiva intrycket, i alla fall för mig.
          </note>
          <note>
            Sedan är det klart att det ingås oheliga allianser i alla konflikter.
            Jag känner också till att det finns spekulationer om att ledningen
            för Rojava har något slags deal med Asadregimen. Men det är inget
            nytt under solen. Själve Winston Churchill sade under andra världskriget
            att han kunde försvara samarbetet med Sovjetunionen – åtminstone
            i underhuset, lade han till.
          </note>
          <note>
            Jag fick inget riktigt konkret svar, tycker jag. Det innebär
            ändå en liten strimma av ljus att vi har en del av Syrien, detta
            helvete på jorden, där det är relativt fredligt, där det uppenbarligen
            går att göra någonting och där man vädjar om omvärldens stöd och
            utökade relationer. Det skulle vara intressant om utrikesministern
            kunde konkretisera lite mer vad vi skulle kunna göra för att efterkomma
            denna vädjan.
          </note>
          <note type="speaker">
            Anf. 10 ANNIKA LILLEMETS (MP):
          </note>
          <note>
            Herr talman! Självklart vill inte heller jag romantisera det
            som pågår i Rojava. Jag vet inte allting om vad man tänker och
            tycker där. Men jag tycker ändå att man får gripa efter de halmstrån
            som finns. Finns det någonting litet att bygga på för att få i
            gång en demokrati och ett fungerande samhälle är det väl värt
            att försöka. Det gäller till exempel det Valter Mutt nämnde. Kan
            det kanske också finnas möjligheter att uppmuntra samarbete på
            kommunal nivå och så vidare? Människor är sig lika mest överallt.
            Man vill leva i fred, frihet och säkerhet. Kan någonting sådant
            vara möjligt? Men jag behöver inte upprepa det Valter Mutt har
            sagt.
          </note>
          <note>
            Jag vill passa på att lyfta fram en annan sak, och det gäller
            det humanitära. Det är bra att vi tar emot flyktingar, ger humanitärt
            bistånd och så vidare. Men jag fäster mig vid att utrikesministern
            säger att det främst är Syriens grannländer som har ansvar för
            hanteringen av de flyktingar som kommer dit. Visst är det så.
            Vi i Sverige och EU har dock ett ansvar att hjälpa dem, för det
            är en enorm, fullständigt övermänsklig uppgift de får ta på sig.
            Till exempel har Libanon, ett land med liten yta och fyra miljoner
            invånare, varav en majoritet är fattiga, tagit emot uppemot en
            och en halv miljon flyktingar, enligt Rädda Barnens chef som besökte
            riksdagen för en tid sedan. Det säger sig självt att det är ohållbart
            och att vi i resten av världen måste öka våra insatser och se
            till att de blir effektiva.
          </note>
          <note>
            En konkret fråga som lyfts fram bland annat av hjälporganisationerna
            är hur det humanitära biståndet till flyktingarna i Syrien och
            dess grannländer bäst organiseras, inte minst från Sverige. De
            efterlyser en subregional strategi från svensk sida, det vill
            säga en strategi för hela området runt Syrien. Jag vill ta tillfället
            i akt att fråga utrikesministern om en sådan kommer att tas fram,
            även om det naturligtvis främst är biståndsministerns ansvar.
          </note>
          <note type="speaker">
            Anf. 11 Utrikesminister CARL BILDT (M):
          </note>
          <note>
            Herr talman! Subregionala och regionala strategier arbetar vi
            med inom Europeiska unionen. Vi ska inte glömma att Sverige är
            finansiärer, men väldigt mycket av det operativa arbetet sker
            inom ramen för EU, FN respektive de internationella humanitära
            organisationerna. Sverige har inom EU-diskussionen betonat vikten
            av det regionala perspektivet i det vi gör. Det är väldigt viktigt,
            som påpekas.
          </note>
          <note>
            Det humanitära arbetet är väldigt krävande. Samtidigt som vi
            ger starkt stöd till de olika humanitära organisationerna mänskligt,
            politiskt och finansiellt ska vi vara medvetna om de mycket svåra
            utmaningar de står inför. Dock ska också sägas att hjälpen når
            fram till miljoner människor inne i Syrien. Med all rätt fokuserar
            vi på dem som inte får hjälpen och de problem som ännu inte är
            lösta. Men vi ska inte glömma att det trots allt sker ett oerhört
            hjälparbete som når väldigt många människor inne i landet. Det
            kan förefalla hopplöst, men det är inte alldeles så.
          </note>
          <note>
            Angående de kurdiska delarna av landet vill jag berätta en liten
            anekdot som illustrerar problematiken. Jag talade med en ledande
            företrädare för den syriska oppositionen i samband med Montreuxsamtalen
            och frågade om det inte vore bra om även kurderna kunde sitta
            med där. Då svarade vederbörande att det vore väldigt bra och
            att de var välkomna, men att de skulle sitta på andra sidan bordet,
            på regimsidan. Detta illustrerar problemet med den syriska oppositionen
            i dess helhet. Vi ska inte splittra den, vi måste ena den. Den
            har splittrats för mycket. Det gäller också relationerna mellan
            kurderna, enkannerligen PYD – kurderna har många olika grupperingar,
            som påpekats – och de ledande grupperingarna i oppositionen i
            dess helhet. Vi ska inte segmentera Syrien för mycket. Vår ansträngning
            har varit att försöka ena den syriska oppositionen, inklusive
            den kurdiska komponenten.
          </note>
          <note>
            Det har varit svårt. Anklagelserna har farit fram och tillbaka
            genom luften. Jag ska inte gå längre än vad jag redan har gjort
            med anklagelser och vad som är bakgrunden till detta. Det är inte
            någonting som vi i detaljer kan ta ställning till, men vi kan
            notera att det är där som det avgörande problemet ligger.
          </note>
          <note>
            Det är viktigt att det sker en dialog med andra. Jag noterar
            att PYD-ledningen har varit i Ankara minst två gånger för överläggningar
            trots att kärleken mellan de två enheterna kanske inte har varit
            det mest påfallande genom historien. Samma gäller KRG i Erbil
            där spänningsförhållandet gentemot PYD är mycket påtagligt av
            skäl som vi alla är medvetna om.
          </note>
          <note>
            Jag tror att vi ska hysa respekt för att det är de som måste
            sortera ut detta. Framför allt måste det ske i en större enighet
            inom den syriska oppositionen för att det ska vara möjligt att
            få en syrisk politisk överenskommelse. Jag skulle vara skeptisk
            mot svenska insatser som skulle kunna tolkas som att vi vill splittra
            Syrien ytterligare och att vi vill försvåra arbetet att ena den
            syriska oppositionen.
          </note>
          <note>
            När detta är sagt är det självfallet så att hjälparbete ska nå
            alla delar av Syrien och att hjälp når även dessa delar av Syrien.
            Men det ska inte ske enligt politiska kriterier utan efter humanitära
            kriterier. Hjälpen ska ges till de nödlidande människorna oavsett
            vilka de är och oavsett var de är i det krigshärjade Syrien.
          </note>
          <note>
            Slutligen ser jag inte några möjligheter att utvidga vår diplomatiska
            representation inne i Syrien i dag. Det är tillräckligt besvärligt
            som det redan är. Vi har inte stängt ambassaden i Damaskus, men
            den är heller inte så hemskt öppen om jag ska vara alldeles ärlig.
            Några ytterligare steg i den delen tror jag inte att det finns
            förutsättningar att ta just nu.
          </note>
          <note type="speaker">
            Anf. 12 JABAR AMIN (MP):
          </note>
          <note>
            Herr talman! Utrikesministern använde sängmetaforen. Är det någon
            som har legat i säng med al-Asad-regimen är det många av västregeringarna
            inklusive Sveriges regering under fyra decennier. Jag tänkte bara
            påpeka det här.
          </note>
          <note>
            Jag menar att det är bättre att utveckla området och regionen
            genom en vapenvila än att få sitt land och sin region ödelagda
            som i Aleppo. Det tror jag att även utrikesministern håller med
            om. Man vill inte ha krig utan någon form av överenskommelse så
            att man kan utveckla det som vi alla hoppas på. Det är en utveckling
            mot ett fredligare och ett mer demokratiskt Syrien i dess alla
            delar.
          </note>
          <note>
            Jag kan inte undgå att fråga utrikesministern: Handen på hjärtat,
            är det inte bättre att stödja ett område där det är mer eller
            mindre fred i stället för att säga att det är en romantisering
            att tala om det? Är det inte bättre att stödja ett område i stället
            för ett annat där kvinnorna är totalt frånvarande förutom i en
            region? Är det inte värt någonting?
          </note>
          <note>
            I ett område talar man aldrig om den framtida miljön och klimatet
            medan man i ett annat område säger att det är något viktigt som
            vi måste prioritera. Även om inte allting är perfekt och enligt
            den världsbild som utrikesministern vill ha borde det finnas någon
            skillnad. Utrikesministern borde se någon skillnad i att stödja
            ett område som i varje fall är på rätt väg till skillnad från
            alla andra områden i Syrien.
          </note>
          <note type="speaker">
            Anf. 13 AMINEH KAKABAVEH (V):
          </note>
          <note>
            Herr talman! Tack, utrikesminister Carl Bildt!
          </note>
          <note>
            Jag tänker säga något om de kurdiska delarna. Det är inte oproblematiskt
            med en regim som i årtionden har tagit ifrån det kurdiska folket
            sin identitet. Där har man i dag området för sig själv och har
            helt enkelt skapat den fred som är möjlig. Det är inte bara kurderna
            som sitter med regimen i överläggningar. Hittills har hela världen
            suttit med al-Asad, och också FN vill ha al-Asad på sin sida.
            Låt oss vara diplomater och göra det till en fråga för hela befolkningen.
          </note>
          <note>
            Jag kan inte acceptera att bara för att de är där är de på al-Asads
            sida. Det finns ingen annan som knackar på dörren. Vad ska det
            kurdiska, assyriska och syrianska folket göra när de reser och
            behöver pass? Det finns en viktig aspekt i att de försöker. Qatar,
            Bahrain och Saudiarabien är diktaturer och mördar sina kvinnor,
            människor som är oliktänkande och arbetare. I stället för att
            ena sig med dem enar de sig med en regim i ett land där de i varje
            fall har medborgarskap. Det var en fråga.
          </note>
          <note>
            Den andra frågan handlar om flyktingarna. Jag hoppas verkligen
            att Sverige fortsätter att trycka på. Det handlar inte bara om
            Jordanien och Libanon, som har tagit emot miljoner. Det handlar
            om Grekland, Bulgarien och europeiska länder som behandlar flyktingarna
            illa. Jag hoppas att de ska pushas så att de tar emot lika många
            flyktingar som Sverige. Det är vad de behöver.
          </note>
          <note type="speaker">
            Anf. 14 Utrikesminister CARL BILDT (M):
          </note>
          <note>
            Herr talman! Diskussionen illustrerar komplexiteten i den situation
            i Syrien som vi står inför. Jabar Amin säger: Är det inte bättre
            med vapenvila? Måhända, men det är en linje som hitintills avvisats
            av den syriska oppositionen.
          </note>
          <note>
            Då är vi tillbaka i den grundläggande frågeställningen: Ska man
            åstadkomma fred med eller mot al-Asad? Utan att ta ställning till
            det kan jag säga att hittills har det internationella samfundets
            linje varit att al-Asad ska ställas åt sidan. Det finns inget
            utrymme för honom.
          </note>
          <note>
            Ett alternativ är att sluta vapenvila med honom på ett eller
            annat sätt. Det är en alternativ väg. Det är den väg som PYD mer
            har valt att gå. Låt oss inte glömma att i den delen av Syrien
            är det egentligen inte strider mellan PYD-styrkor och al-Asad-styrkor.
            Men vi har strider mellan PYD-styrkor och de syriska oppositionsstyrkorna
            som företräds av det syriska nationella oppositionsrådet. Det
            visar komplexiteten i det hela.
          </note>
          <note>
            Den inställning som måste vara vår grundläggande är Syriens enighet
            för alla dem som bor där. De kan vara kurder, alaviter, kristna
            – maroniter eller olika typer av kristna – sunni eller shia eller
            vad det än är. Enigheten för Syrien är avgörande för en långsiktig
            fred.
          </note>
          <note>
            Den enigheten måste grundläggas också under denna period. Därför
            tror jag att vi ska vara försiktiga med att ta steg som kan uppfattas
            som splittrande av Syrien. Vi ska verka för en enighet inom den
            syriska oppositionen. Det är lite det prismat man måste ha också
            i denna diskussion.
          </note>
          <note>
            Den humanitära hjälpen är självklar. Den ska ges efter humanitära
            grunder alldeles oavsett politiska hänsynstaganden. Det är bara
            så den har några förutsättningar att över huvud taget nå fram.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2013/14:408 om lagförslag som legitimerar
            pedofili och våldtäkt mot barn i Irak
          </note>
          <note type="speaker">
            Anf. 15 Utrikesminister CARL BILDT (M):
          </note>
          <note>
            Herr talman! Amineh Kakabaveh har frågat mig om regeringens avsikter
            för att förmå Irak att avstå från att lagstifta om att tvinga
            minderåriga till giftermål. Amineh Kakabaveh har också frågat
            huruvida regeringen avser att ta upp frågan i internationella
            organisationer för att kraftsamla mot barnäktenskap i Irak och
            på andra håll i världen.
          </note>
          <note>
            Jag delar helt och fullt Amineh Kakabavehs oro för det lagförslag
            (den så kallade Jaafarilagen) som diskuteras i Irak och som med
            nuvarande skrivningar riskerar att kraftigt begränsa flickors
            och kvinnors rättigheter. Förslaget skulle sänka åldern för giftermål
            för flickor från 18 till 9 år och kräva mannens tillstånd för
            att hustrun ska kunna lämna hemmet. Lagförslaget strider mot internationella
            konventioner om mänskliga rättigheter, bland annat FN:s barnkonvention
            och FN:s konvention mot diskriminering av kvinnor som Irak har
            tillträtt. Om lagförslaget träder i kraft i sin nuvarande form
            skulle det utgöra en allvarlig kränkning av de mänskliga rättigheterna.
          </note>
          <note>
            Kontaktytorna mellan Sverige och Irak är många och ger goda möjligheter
            till politisk dialog om Iraks utveckling och respekten för mänskliga
            rättigheter. Regeringen följer frågan om denna lag noga och har
            vid flera tillfällen tagit upp den i bilaterala möten med irakiska
            företrädare såväl i Stockholm som lokalt genom vår ambassad i
            Bagdad.
          </note>
          <note>
            Därtill ger Sverige stöd till irakiska MR-organisationer, bland
            annat organisationer som arbetar med kvinnors åtnjutande av mänskliga
            rättigheter och som genom upplysningsarbete strävar efter att
            väcka insikt och opinion mot lagförslaget.
          </note>
          <note>
            Lagförslaget diskuteras i EU-kretsen och i kontakter med FN-organisationer
            på plats. Vi kommer även fortsättningsvis att samråda i frågan
            för att med gemensamma krafter arbeta mot lagförslaget.
          </note>
          <note>
            Vi tillhör de länder som i FN:s generalförsamling och i FN:s
            råd för de mänskliga rättigheterna driver förslag om internationella
            åtaganden i syfte att motarbeta barn- och tvångsäktenskap. Vi
            har även delat med oss av de steg och åtgärder som vi från svenskt
            håll har vidtagit för att förebygga denna form av äktenskap.
          </note>
          <note type="speaker">
            Anf. 16 AMINEH KAKABAVEH (V):
          </note>
          <note>
            Herr talman! Jag tackar Carl Bildt för svaret. Det är glädjande,
            och jag förstår – det är självklart – att Sverige har en röst
            och att Sverige har spelat en betydande roll. Till exempel när
            den ugandiska regeringen beslutade om anti-hbt-lagen agerade Sverige.
            Finansminister Anders Borg är inte i kammaren just nu, men han
            har varit där och gjort ett gigantiskt arbete.
          </note>
          <note>
            Jag hoppas verkligen att Sverige på många olika sätt, precis
            som Carl Bildt redogör för, har goda kontakter, möten, relationer
            och bistånd till ett land som Irak. Vad skulle vårt bistånd göra
            om det inte skulle vara behjälpligt för de barn och kvinnor som
            till exempel inte får gå i skolan och som måste ha heltäckande
            hijab? Det finns inte något civiliserat samhälle som gifter bort
            nioåringar. Det finns ingen civiliserad människa som kan tycka
            att det är bra. Dess värre är det välutbildade människor som ligger
            bakom dessa förslag. De har massorna med sig.
          </note>
          <note>
            Jag vill att utrikesministern ser detta i ett större sammanhang
            och i ett större perspektiv. Detta är en våg – en våg av kvinnofientliga
            krafter. I Iran har man till exempel också sänkt giftermålsåldern
            till att gälla nioåringar, fast för adoptivbarn. Den lagen har
            redan gått igenom. I Irak gick för inte så länge sedan – ett par
            år sedan bara – ett lagförslag om polygami igenom, även i det
            kurdiska parlamentet, med motiveringen att det finns många kvinnor
            vars män har dött i krigen eller att något annat har hänt familjerna.
            I den kurdiska riksdagen hade man denna motivering.
          </note>
          <note>
            Det finns alltså utbildade män, religiösa ledare och politiska
            ledare – de religiösa ledarna är politiska ledare – som driver
            detta. Därför är faran stor för att om detta går igenom går landet
            många år tillbaka, och det har det också redan gjort.
          </note>
          <note>
            Nyligen läste jag i en artikel i The Guardian en beskrivning
            i samband med förslaget Jaafarilagen, som kom helt överraskande
            för alla kvinnor i Irak den 8 mars, den internationella kvinnodagen.
            Många befarar att om detta går igenom går man tillbaka till profetens
            tid, ca 1 600 år eller mer. I artikeln refererar man till – vilket
            tyvärr också stämmer – att under diktator Saddam förvärvsarbetade
            mer än 89 procent av de irakiska kvinnorna och att det i dag är
            mindre än 14 procent. Tolvåringar kunde då gå vidare i skolan.
            I dag slutar tyvärr tolvåringar skolan. Upp till tolv års ålder
            får de gå i skolan. Sedan måste de bära burka. Det finns ingen
            trygghet, och de kan bli kidnappade. Familjerna tillåter kanske
            inte heller att de går i skolan. Detta gäller också de kurdiska
            delarna.
          </note>
          <note>
            Jag har bott i Irak, och jag har varit där. Jag har aldrig sett
            så mycket förtryck mot kvinnor. Jag ser det som händer på gatan
            och i hemmet med hedersrelaterat våld, syra som kastas mot kvinnor,
            självmord och allt detta. Det sker på grund av det förtryck och
            den repression som finns från alla möjliga håll. Jag hoppas verkligen
            att vi sätter det här i ett större perspektiv.
          </note>
          <note type="speaker">
            Anf. 17 ANNIKA LILLEMETS (MP):
          </note>
          <note>
            Herr talman! Först vill jag tacka Amineh Kakabaveh för att hon
            står upp för hotade och utsatta barn och kvinnor genom att ställa
            dessa viktiga frågor till utrikesministern. Jag vill naturligtvis
            också tacka utrikesministern för att han har kommit hit för att
            diskutera dem i dag.
          </note>
          <note>
            Jag trodde först inte att det var sant när jag fick höra talas
            om det lagförslag i Irak som vi talar om i dag – den så kallade
            Jaafarilagen. Det är något som hör hemma mer i en mardröm än i
            verkligheten. Men på fullt allvar föreslås nu att en lag ska införas
            i Irak som i ett slag skulle beröva barn och kvinnor deras mänskliga
            rättigheter. Det är en lag som bland annat skulle göra övergrepp
            mot barn lagligt genom att tillåta att flickor så unga som nio
            år får giftas bort. Den skulle tillåta våldtäkt inom äktenskapet,
            tillåta män att begränsa sina fruars rörelsefrihet och så vidare.
          </note>
          <note>
            Lagen är tänkt att gälla för den shiitiska majoriteten av Iraks
            befolkning. Den skulle bryta mot ett antal FN-konventioner som
            Irak har ratificerat, för att nämna några. Det handlar bland annat
            om barnkonventionen. Den strider även mot en artikel i landets
            egen konstitution som förbjuder diskriminering och olika behandling
            av landets medborgare grundad på exempelvis religion och kön.
          </note>
          <note>
            Samtidigt öppnar konstitutionen, som antogs 2005, för att relationsfrågor
            kan få avgöras på religiösa grunder. Därav har detta varit möjligt.
          </note>
          <note>
            Enligt landets nu gällande familjelagstiftning från 1959 är det
            rättssamhället som är ansvarigt för relationsfrågor och familjelagstiftning
            – inte religiösa ledare. Det är en relativt progressiv lag. Till
            exempel är äktenskap tillåtet från 18 års ålder, och undantag
            kan bara göras i speciella fall – då för flickor och pojkar över
            15 år och efter domstolsbeslut.
          </note>
          <note>
            Detta ledde till att barnäktenskap minskade över tid. Men tyvärr
            har trenden vänt, och en dramatisk ökning av unga flickor som
            gifts bort har skett i Irak. Det vore givetvis katastrofalt att
            legalisera detta. Lagförslaget har också väckt berättigat motstånd
            från många håll. Såväl irakiska som internationella kvinnorättsorganisationer
            och människorättsorganisationer, domare och inte minst religiösa
            ledare från både sunni och shia har protesterat. Framför allt
            är det många irakiska kvinnor som kämpar på ett modigt och beundransvärt
            sätt för sina barns och sina egna rättigheter. De behöver verkligen
            vår solidaritet och vårt stöd.
          </note>
          <note>
            Nu gäller det att reagera och agera kraftfullt och att tala med
            hög och tydlig röst för dem som inte alltid kan göra sig hörda.
            Sverige har en tradition av att stå upp för mänskliga rättigheter
            i världen – en tradition som vi ska vara stolta över och leva
            upp till. Det är bra att utbildningsministern tar upp frågan om
            Jaafarilagen i bilaterala möten med irakiska företrädare. Det
            är bra att Sverige ger stöd till irakiska MR-organisationer. Men
            räcker det? Vad har det lett till hittills? Finns det mer att
            göra? Är det kanske dags att utrikesministern höjer tonen? Här
            duger ingenting annat än klarspråk – riktigt tydligt klarspråk.
            Det är, som Amineh Kakabaveh uttrycker det i interpellationen,
            barbari och legaliserad pedofili det handlar om.
          </note>
          <note>
            Vad händer egentligen på EU-nivå? Hur går det där? Räcker det
            att ta upp frågan på möten? Räcker det med verbala fördömanden
            eller uttalanden? Eller behövs det rent av något hot om något
            slags sanktioner när det handlar om så grova brott mot mänskliga
            rättigheter?
          </note>
          <note>
            Sammanfattningsvis skulle jag vilja be utrikesministern konkretisera
            vad han har sagt och gjort hittills och vad han avser göra härnäst.
            Vad anser han behövs för att stoppa detta? Den irakiska regeringen
            har lämnat en proposition på lagen, men den har ännu inte beslutats
            om av parlamentet i Bagdad. Rimligen bör det gå att påverka den
            om trycket blir tillräckligt starkt.
          </note>
          <note type="speaker">
            Anf. 18 JABAR AMIN (MP):
          </note>
          <note>
            Herr talman! Den irakiska regeringen har antagit en proposition
            och skickat den till parlamentet. En regering som vi har kontakter
            med har alltså antagit ett lagförslag och skickat det till parlamentet
            – ett förslag som gör äktenskap med nioåringar legalt, och dessutom
            med flera.
          </note>
          <note>
            Det är alltså äktenskap med flera barn. Denna regering har vi
            kontakt med. Tack och lov har parlamentet, på grund av att det
            har varit val, inte hunnit ta ställning till detta förfärliga,
            omänskliga lagförslag.
          </note>
          <note>
            Jag tycker att det är mycket bra att Sveriges utrikesminister
            klart deklarerar att vi protesterar mot detta och att det strider
            mot internationella avtal, överenskommelser och deklarationer.
            Men jag tycker att det behövs mer än att bara protestera här.
          </note>
          <note>
            Det här är så unikt och förfärligt att man måste göra någonting
            annat än att bara protestera i några meningar i Sveriges riksdag.
            Man skulle till exempel kunna kalla den irakiska ambassadören
            till UD och lämna en protestnot. Man skulle kunna ta hem den svenska
            ambassadören från Bagdad ifall detta träder i kraft.
          </note>
          <note>
            Man måste kunna göra någonting mer än att protestera, både i
            Sverige och i EU men även på det internationella planet. Det här
            är helt upp och ned och så förfärligt att det inte kan accepteras.
            Det räcker inte att bara protestera i Sveriges riksdag. Jag tycker
            att Sveriges regering bör göra mer.
          </note>
          <note>
            Min fråga till utrikesministern är: Skulle utrikesministern kunna
            konkretisera vad han tänker göra för att protestera mot detta?
            Det kan inte vara rimligt att man gifter sig med nioåringar.
          </note>
          <note type="speaker">
            Anf. 19 Utrikesminister CARL BILDT (M):
          </note>
          <note>
            Herr talman! Jag tror att den beskrivning som Amineh Kakabaveh
            ger av den allmänna utvecklingstendensen inte bara i Irak utan
            i regionen i nästan dess helhet i grova drag dess värre är riktig.
            Det är en mycket bekymmersam utveckling. Vi ser att de sekulära
            samhällena och de sekulära delarna av samhällena i regionen hamnar
            under ökat tryck. Det är någonting som självfallet bör bekymra
            oss och som bekymrar oss och bekymrar framför allt kvinnor i regionen
            i dess helhet. Vi måste försöka agera på olika sätt. Detta är
            en del av problematiken.
          </note>
          <note>
            För att vara korrekt är det inte beslutat och förslaget inte
            sänt av regeringen till parlamentet ännu. Det är ett lagförslag
            som har tagits fram av ett parti med en mycket tydlig inriktning,
            förmodligen som en del i spelet inför det parlamentsval som hölls
            den 30 april. Nu pågår regeringsbildning i Irak. Det är viktigt
            att se till att det här lagförslaget aldrig kommer vare sig från
            regeringens bord eller på parlamentets bord eller framför allt
            inte ut ur parlamentsbyggnaden – om man nu ska uttrycka sig på
            det sättet. Såvitt jag förstår saknar det förankring i det shiitiska
            ledarskapet i an-Najaf, vilket kan vara viktigt i sammanhanget.
            Det här går helt enkelt för långt.
          </note>
          <note>
            Därmed är det viktigt att utnyttja de möjligheter till dialog
            och påverkan som finns. Jag vet att frågan står mycket högt på
            dagordningen för FN:s särskilda representant i Bagdad – som jag
            råkar känna och som jag dessutom har haft kontakt med också i
            denna fråga – och självfallet inom den europeiska unionen.
          </note>
          <note>
            Det pågår som sagt en regeringsbildning i Bagdad. Vad den kommer
            att sluta i vet åtminstone inte jag. Det är möjligt att någon
            annan vet, men jag vet inte det för ögonblicket. Det här är möjligtvis
            en av de spelbrickor som finns i sammanhanget.
          </note>
          <note>
            Jag kan försäkra att vi kommer att utnyttja de möjligheter som
            vi kan ha. Det kan ske bilateralt. Det kan ske genom den europeiska
            unionen och FN, som spelar en betydelsefull roll i Bagdad för
            att försöka att se till att lagförslaget icke kommer i närheten
            av att bli någon lag. Lyckas vi med det är bra, men det finns
            fortfarande anledning att vara bekymrad över den allmänna tendens
            som finns både i Irak och i regionen i dess helhet. Det kommer
            att krävas insatser från oss och andra under en lång tid framöver.
          </note>
          <note type="speaker">
            Anf. 20 AMINEH KAKABAVEH (V):
          </note>
          <note>
            Herr talman! Tack, utrikesministern! Tyvärr måste vi bära den
            här oron med oss. Det är inte någonting särskilt roligt, kan man
            säga. Det är en väldigt svår situation för miljontals kvinnor
            i Somalia, i Nordafrika efter den så kallade arabiska våren, i
            Irak, i Iran och i Saudiarabien, för att nämna några.
          </note>
          <note>
            Det är vissa grupperingar, kan man säga, en enad religiös-politisk
            kraft som ligger bakom det hemska, fruktansvärda, omänskliga förslaget.
            Jag kan inte ens tala om barnäktenskap; det är helt enkelt pedofili.
            Det är legitimering av pedofili, pedofililag, våldtäkt på barn,
            inget annat.
          </note>
          <note>
            Vi vet hur situationen är för kvinnorna i Irak, som vi pratar
            om nu. Könsstympning förekommer, till och med i de kurdiska delarna.
            Man säger att över 80 procent av kvinnorna i byarna drabbas. I
            Egypten är det likadant, och i många delar av Afrika har det blivit
            mycket sämre på sistone. Det kommer kvinnor därifrån också hit,
            och därför måste vi verkligen på alla möjliga sätt försöka stoppa
            det här lagförslaget. Det kan hända att män åker tillbaka till
            Irak från europeiska länder och gifter sig med en nioåring, och
            det är fruktansvärt. Det berör även oss och vårt eget rättssystem.
            Det finns faror.
          </note>
          <note>
            Kvinnorna i Mellanöstern har kämpat hela sitt liv. I dag slängde
            en kvarts miljon kvinnor i Iran sin slöja i protest mot regimens
            barbariska lagar mot kvinnor. Jag menar att kvinnorna protesterar.
            De sekulära kvinnorna i muslimska länder kämpar för sina rättigheter.
            Men det är inte de som sitter i parlament. Det är inte de som
            stiftar lagarna. De få kvinnor som finns där är med regeringarna,
            med i detta system, för att kunna bli en del av det politiska
            systemet.
          </note>
          <note>
            Därför behövs mer än någonsin Carl Bildts och Sveriges röst,
            en samlad röst. Jag tror inte att det finns några länder, möjligen
            enstaka, som skulle tycka att det var okej med äktenskap med nioåringar.
            Därför finns det goda framtidsutsikter till att kunna samlas och
            enas kring detta och försöka få den irakiska regeringen att inte
            ta det här förslaget till parlamentet. Kommer det dit vet vi inte
            hur det blir. Vi kan inte den irakiska regeringens sammansättning
            ännu, men det kommer inte att vara några radikala utan reaktionära
            religiösa krafter, tyvärr. Det gäller också de kurdiska delarna,
            där man fick igenom polygami. Man hade en hel motivering för det.
          </note>
          <note>
            När det gäller den irakiska konstitutionen hjälpte USA och västvärlden
            till. Jag kommer ihåg att under valrörelsen 2005 gav Dick Cheneys
            fru 50 miljoner dollar till alla kvinnoorganisationer i hela Irak
            för att de skulle propagera för den här konstitutionen. Det blev
            så att religionen är överordnad demokrati och rättssystem. Då
            finns det alltid en fara för kvinnor och barn, som är de mest
            utsatta.
          </note>
          <note type="speaker">
            Anf. 21 ANNIKA LILLEMETS (MP):
          </note>
          <note>
            Herr talman! Det är sant att det håller på att bildas en ny regering
            i Irak. Förhoppningsvis minskar riskerna för att man får igenom
            det här lagförslaget. Vi hoppas verkligen att Sveriges regering
            och alla andra goda krafter i världen står upp och försöker stoppa
            det. Det här skulle naturligtvis få förödande konsekvenser för
            de irakiska barnen och kvinnorna. Men risken är också att mörka
            och bakåtsträvande krafter på andra håll inspireras att fara fram
            på liknande sätt.
          </note>
          <note>
            Barnäktenskap är ett stort problem i många delar av världen.
            Jag såg en uppgift att ca 30 000 barn gifts bort i världen varje
            dag och att det skulle finnas i storleksordningen 111–113 miljoner
            barnäktenskap.
          </note>
          <note>
            Globalt sett är förlossningskomplikationer den vanligaste dödsorsaken
            för flickor mellan 15 och 19 år.
          </note>
          <note>
            Givetvis skulle en sådan här lag också leda till ytterligare
            splittring i Irak mellan religiösa grupper, samtidigt som det
            riskerar att göra landet ännu mer instabilt och våldsamt, när
            vissa medborgare behandlas på ett sätt och andra medborgare på
            ett annat sätt.
          </note>
          <note>
            Det är klart att detta beror på fattigdom. Föräldrar kan drivas
            av fattigdom till att sälja sina små flickor, men en stor del
            av förklaringen är naturligtvis också den riktigt otäcka, grundlägganden
            synen på flickor och kvinnor som egendom som kan säljas och förbrukas.
            Det är där vi måste vara oerhört tydliga och tala ett riktigt
            starkt klarspråk.
          </note>
          <note>
            Jag hoppas verkligen att utrikesministern kommer att vara riktigt
            skarp och tydlig för dem som behöver höra det här.
          </note>
          <note type="speaker">
            Anf. 22 JABAR AMIN (MP):
          </note>
          <note>
            Herr talman! Jag välkomnar att utrikesministern är så tydlig
            i denna fråga. Men jag tror att det behövs mer än att vara tydlig,
            som jag sade i mitt förra inlägg. Tyvärr fick vi inte höra så
            mycket om konkretiseringar, mer än att vi tycker att detta är
            förfärligt.
          </note>
          <note>
            Även om valet ägde rum för några veckor sedan verkar det tyvärr
            som att det är samma regering och samma partier som ska bilda
            majoritet även i kommande regering. Problemet är inte, Carl Bildt,
            att det är ett parti som tycker så, utan att det var regeringen
            som antog en proposition. Det är regeringen som har tagit fram
            och antagit ett så förfärligt förslag, oavsett vilka partier som
            ingår i den koalitionen. Det är det som är problemet. Koalitionen
            består av många organisationer och partier. Hade det varit bara
            ett parti som hade tyckt så hade det varit en annan femma. Nu
            är det en regering som tycker så.
          </note>
          <note>
            Glädjande nog har många i Irak protesterat mot detta. I irakiska
            Kurdistan har man sagt tydligt och klart att man är emot detta.
            Kommer parlamentet att anta förslaget kommer man inte att tillämpa
            det i irakiska Kurdistan. Detta är mycket välkommet.
          </note>
          <note>
            Vad jag hoppas av utrikesministern är lite mer konkretiseringar
            av vad Sverige är berett att göra. Har man över huvud taget fört
            en dialog med Iraks representanter i Sverige? Är man beredd att
            göra det och att skicka en signal i alla fall till en kommande
            regering? Vi har ju representanter för regeringen här. Är man
            beredd att göra åtminstone det lilla?
          </note>
          <note type="speaker">
            Anf. 23 Utrikesminister CARL BILDT (M):
          </note>
          <note>
            Herr talman! Jag vet inte om Jabar Amin lyssnade på mitt interpellationssvar.
            Svaret på en del frågor som han ställde fanns faktiskt i svaret.
          </note>
          <note>
            Jag noterar att Jabar Amin välkomnar att jag är mycket tydlig
            i frågan, men sedan vill han att jag ska vara mer än tydlig. Oppositionspolitikerns
            roll är ibland sådan, men tydlig är jag, mer än tydlig. Jag vet
            inte riktigt vad detta innebär, om jag ska vara alldeles ärlig.
            Tydliga är vi, och det ska vi fortsätta att vara.
          </note>
          <note>
            Det finns tendenser i hela regionen. Amineh Kakabaveh nämnde
            hedersmord som ett annat fenomen som vi på olika sätt med de insatser
            som vi kan göra försöker att få bukt med. Har vi lyckats? Nej.
            Har vi räddat några? Ja. Ska vi fortsätta med all vår kraft? Absolut.
            Detta är ännu ett uttryck för de tendenser som finns.
          </note>
          <note>
            Det handlar om att arbeta konkret i de konkreta fallen. Lagstiftningen
            är ett konkret exempel, och, som sagt, det står åtskilligt i interpellationssvaret
            om vad vi gör och vad vi avser att göra i den delen. Men sedan
            handlar det om ett långsiktigt opinionsbyggande, om att stödja
            kvinnoorganisationer, människorättsorganisationer samt verka för
            en öppning och modernisering av det irakiska samhället genom samarbete
            med omvärlden på olika sätt.
          </note>
          <note>
            Om dessa samhällen sluter sig inom sig själva och går tillbaka
            tusen år i tiden är det klart att vi då hamnar i en annan situation.
            Det gäller att på olika sätt ta dessa samhällen framåt. Där spelar
            det samarbete som vi har genom olika internationella organisationer
            – Förenta nationerna, Europeiska unionen och andra – en betydelsefull
            roll.
          </note>
          <note>
            Jag kan lova att vi kommer att fortsätta att vara mycket tydliga.
            Så mycket mer än så kan man inte lova.
          </note>
          <note type="speaker">
            Anf. 24 AMINEH KAKABAVEH (V):
          </note>
          <note>
            Herr talman! Tack, Carl Bildt. Jag välkomnar varmt och det är
            glädjande att utrikesministern lovar att denna lag inte ska gå
            igenom. Det hoppas vi verkligen att den inte gör.
          </note>
          <note>
            USA är ett land som stöder den här regeringen, eller har stött
            i alla fall. Det är tack vare USA som den här regeringen kom till
            makten. Shiiterna vill nu också ha sharialag. Iran gör sitt yttersta
            för att det ska bli precis som i Iran; det vet vi. Därför är det
            viktigt att utrikesministern pratar med Obama, Ban Ki Moon och
            med Catherine Ashton, som är engagerad i många människorättsfrågor
            direkt när det gäller Iran och många andra länder.
          </note>
          <note>
            Jabar Amin menade att man ska vara mer konkret och gärna diskutera
            det i EU. Det är väldigt viktigt att man via diskussioner kan
            föra fram sina egna förslag och det som kommer att gå igenom.
            Rent konkret kan man ta till exempel telefonluren och ringa upp
            eller skriva att det nu är allvar. Den regering som kommer att
            bildas är samma människor och partier som har kommit med det här
            lagförslaget.
          </note>
          <note>
            Det finns ju en fara. I Jemen, till exempel, har man infört detta.
            Det var där som den åttaåriga tjejen dog av inre blödningar på
            bröllopsnatten – man kan faktiskt kalla det för våldtäktsnatten.
            Det är så fruktansvärt.
          </note>
          <note>
            Nu är Anders Borg här också. Jag hoppas att både han och utrikesministern
            gör detta till en fråga där Sveriges röst kommer att höras för
            att man ska kunna hjälpa dessa flickor.
          </note>
          <note type="speaker">
            Anf. 25 Utrikesminister CARL BILDT (M):
          </note>
          <note>
            Herr talman! Jag har egentligen inte mycket att tillägga efter
            Amineh Kakabavehs senaste inlägg. Jag tror att vi i allt väsentligt
            är eniga, både om hur förfärligt detta lagförslag är och om vikten
            av att utnyttja de möjligheter som vi har att påverka just detta.
            Vi ska verka långsiktigt för en bättre ställning för kvinnor och
            barn och andra utsatta grupper i irakiska och andra samhällen
            där de tendenser som vi har diskuterat under dagens debatt dess
            värre har blivit starkare under senare år. Jag tackar alla för
            debatten!
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2013/14:338 om den digitala industrin
          </note>
          <note type="speaker">
            Anf. 26 Finansminister ANDERS BORG (M):
          </note>
          <note>
            Herr talman! Hannah Bergstedt har frågat mig om jag och den svenska
            regeringen är beredd att pröva samma väg som den finska regeringen
            och låta den digitala industrin omfattas av samma energiskatt
            på el som tillverkningsindustrin.
          </note>
          <note>
            Regeringen arbetar löpande med att generellt förbättra villkoren
            för företagande och investeringar i Sverige. Genom stärkt konkurrenskraft
            skapas förutsättningar för fler jobb. Regeringen har sänkt såväl
            bolagsskatten som arbetsgivaravgifterna och egenavgifterna. Den
            svenska konkurrenskraften och det svenska företagsklimatet rankas
            också högt i internationella jämförelser. Arbetet för att förbättra
            villkoren för företagen omfattar även informations- och kommunikationsverksamhet.
            Vi följer därför noga utvecklingen på området och ser kontinuerligt
            över vilka möjligheter det finns att förbättra dessa och andra
            företags villkor.
          </note>
          <note>
            Regeringen anser att det är viktigt med en modern och hållbar
            energiskatt på el. Det är viktigt att erbjuda företagen långsiktiga
            villkor, inte minst genom att uppfylla unionsrättens krav men
            även genom att höjd tas för förändringar av företagandet över
            tid.
          </note>
          <note>
            Samtidigt är det viktigt att komma ihåg att energiskatten på
            el är en betydande inkomstskälla för staten och styr hushåll och
            företag mot en effektivare elanvändning. Det är därför nödvändigt
            att beakta det finansieringsbehov och de effekter för exempelvis
            basindustrin och energieffektivisering som en förändring av beskattningen
            skulle medföra. Frågan om beskattningen av elintensiva tjänsteföretag
            bereds för närvarande inom Regeringskansliet. Jag avser inte att
            föregripa denna beredning.
          </note>
          <note type="speaker">
            Anf. 27 HANNAH BERGSTEDT (S):
          </note>
          <note>
            Herr talman! Tack, finansministern, för svaret!
          </note>
          <note>
            Jag delar givetvis ministerns uppfattning om vikten av korrelation
            med unionsrätten och långsiktigheten för företagandet. Men med
            det svaret blir det lite märkligt med de två propositioner på
            energiområdet om kvotplikt och mikroproducerad el som regeringen
            har lagt fram och sedan i slutskedet fått dra tillbaka eller skjuta
            upp – ett misslyckande på båda de punkter som enligt svaret är
            väldigt viktiga.
          </note>
          <note>
            Ministern lyfter också upp vikten av stabila finanser för statskassan,
            och som socialdemokrat delar jag självklart den uppfattningen.
            Eftersom vi har stora investeringar på utbildningssidan och infrastruktursidan
            och har näringslivssatsningar ser vi det som särskilt viktigt.
          </note>
          <note>
            På tal om stabila finanser förutsätter jag att den sänkta bolagsskatten
            syftar till att öka Sveriges konkurrenskraft. Men det har i sin
            tur lett till att våra grannländer är med i ett race to the bottom
            när det gäller bolagsskatten, och Sverige är nu inne i den tävlingen.
            Hur ger detta egentligen stabila förutsättningar?
          </note>
          <note>
            Vi kan jämföra oss med grannlandet Finland, som nu har både lägre
            bolagsskatt och lägre energiskatt, och det är ett av skälen till
            att jag ställer interpellationen. Finland har gått före Sverige
            och vill låta en lägre energiskatt omfatta den digitala industrin,
            vilket gör att vi redan nu märker att blickarna på de investeringar
            som ska göras vänds mot Finland.
          </note>
          <note>
            Energiskattens betydelse för stabila finanser tar ministern också
            upp i svaret. Men om ingenting görs riskerar etableringarna i
            stället att hamna i något av våra grannländer, vilket innebär
            att vi får färre jobb och inte ökar våra skatteintäkter.
          </note>
          <note>
            Etableringen av Facebook har haft stor betydelse för ett län
            som Norrbotten, där stort fokus ligger på gruv- och skogsindustri.
            Att komplettera detta med ny och växande industri ger en bredare
            arbetsmarknad, som kräver andra kompetenser. Ett strategiskt branschprogram,
            som vi har efterlyst, som koncentrerar sig kring de förutsättningar
            som behövs och ytterligare utvecklar den verksamhet som etablerats
            skulle ha stor betydelse för Norrbotten men också för hela landet.
          </note>
          <note>
            Vill man bryta massarbetslösheten och långtidsarbetslösheten
            som biter sig fast tror jag att man behöver syna varje tillfälle
            att förverkliga satsningar inom framtidsbranscher – den digitala
            industrin är faktiskt en sådan. Visste finansministern till exempel
            att det här är den största enskilda investeringen i Luleåregionen
            sedan järnverket 1941?
          </note>
          <note>
            I dag är den digitala industrin begränsad till ett antal datacenter
            som förbrukar i storleksordningen 1–10 megawatt. Facebook kommer
            fullt utbyggt i Luleå att förbruka ungefär 120, vilket ska jämföras
            med SSAB, som tillhör basindustrin, som förbrukar i storleksordningen
            80–90.
          </note>
          <note>
            Det är klart att det kommer att ha betydelse för etableringen
            och utvecklingen hur vi betraktar de långsiktiga förutsättningarna
            för den digitala industrin. Jag skulle gärna vilja höra vilken
            bild finansministern har av den digitala industrins utveckling
            i Sverige. Kan inte ministern använda en del av sitt inlägg till
            att ge oss sin syn på detta: Vilken utvecklingspotential ser regeringen?
            Hur tänker regeringen agera för att etableringen ska hamna i Sverige?
          </note>
          <note type="speaker">
            Anf. 28 LENA ASPLUND (M):
          </note>
          <note>
            Herr talman! Det är två frågor som jag vill att Hannah Bergstedt
            ska svara på.
          </note>
          <note>
            Den första gäller de uteblivna skatteintäkterna: Var tänker Socialdemokraterna
            ta dem? Vilken skatt vill man höja i stället? Det handlar ju om
            en hel del pengar.
          </note>
          <note>
            Den andra frågan gäller energitillgången i Sverige vid ett eventuellt
            samarbete med Miljöpartiet och en snabbavveckling av kärnkraften:
            Var ska all den energi tas som behövs i den energiintensiva tjänstesektorn?
            Om vi skulle avveckla kärnkraften får vi en helt annan konkurrenssituation
            mot Finland, som i dag bygger nya kärnkraftverk.
          </note>
          <note>
            Jag tittade precis på Nord Pool. I dag exporterar Sverige lite
            energi till Finland. Men om vi skulle snabbavveckla ett antal
            kärnkraftverk skulle vi i framtiden behöva importera dyrare el,
            och kanske smutsigare el. Det skulle ha stor påverkan på vårt
            energipris. Då har inte 10 eller 12 öre i energiskatt speciellt
            stor betydelse. Det känns lite grann som en fråga om påvens skägg,
            där man försöker flytta fokus från en fråga till en annan.
          </note>
          <note>
            Frågan är: Vad händer? Vad händer över huvud taget med vår elintensiva
            industri vid en eventuell kärnkraftsavveckling? Hur tänker Socialdemokraterna
            hantera den frågan med ett samarbetsparti – om det nu är det –
            som vill avveckla fort och snabbt?
          </note>
          <note type="speaker">
            Anf. 29 SVEN-ERIK BUCHT (S):
          </note>
          <note>
            Herr talman! Det är en mycket viktig fråga som Hannah Bergstedt
            lyfter upp i sin interpellation. Det handlar om nya jobb och tillväxt.
            Det handlar om nya jobb och tillväxt i hela Sverige, även om mycket
            av detta handlar om jobb uppe i de norra delarna av vårt land.
          </note>
          <note>
            Det handlar om stora fysiska investeringar. Det ger givetvis
            väldigt många jobb i samband med att investeringsbesluten tas,
            och det är ett betydande antal anställda på dessa företag. Sedan
            kan detta medföra andra stora mervärden. Det handlar om att bygga
            upp teknikkluster kopplat till de universitet som vi har där uppe
            och nya tjänster och produkter. Det här är ingenting som ska förringas.
          </note>
          <note>
            Energiskatter har faktiskt betydelse för jobben, och energiskatter
            har betydelse också för tillväxten. Vi har lägre energiskatter
            för vår industri, och det här är samma sak – det är en digital
            industri.
          </note>
          <note>
            Jag blir givetvis glad när finansministern säger att ärendet
            bereds för närvarande. Men jag vet att frågan har varit känd under
            ett par års tid, även på Finansdepartementet och Näringsdepartementet.
            Denna senfärdighet kan innebära att jobben går förbi oss. Vi ser
            det som händer i Finland, och det handlar om ett race to the bottom,
            precis som Hannah Bergstedt säger.
          </note>
          <note>
            Min fråga till finansministern är: Finns det inte någon diskussion
            över huvud taget på nordisk nivå kring förutsättningarna för den
            här typen av industri? Finns det inte någon diskussion över huvud
            taget om gemensamma skattesatser på olika områden? Eller kör man
            bara landskamper? Är det så att man träffas, har fina middagar
            och gör fina deklarationer, och sedan är det landskamper bakom
            skynkena?
          </note>
          <note type="speaker">
            Anf. 30 KATARINA KÖHLER (S):
          </note>
          <note>
            Herr talman! Jag ska fortsätta där mina kamrater slutade, och
            en del har redan sagts.
          </note>
          <note>
            Stora internationella företag visar sitt intresse för att etablera
            sig i Sverige, och kanske särskilt i norra Sverige. Jag ställde
            en skriftlig fråga till finansministern i januari, och han svarade
            att Sverige genom det svala klimatet, stabil elproduktion, driftssäkra
            elnät, ett väl utbyggt fiberoptiskt nät och så vidare kan vara
            av intresse för dessa internationella företag. Han nämnde Facebook
            som ett företag och förekomsten av mindre företag inom sektorn
            som visar intresse.
          </note>
          <note>
            Det handlar i dag om intresse från företag som inte är speciellt
            små. Jag skulle vilja säga det motsatta: Det är väldigt stora
            internationella företag som visar intresse för att etablera sig.
          </note>
          <note>
            Det ger som Sven-Erik Bucht säger mängder av jobb under uppbyggnadstiden.
            Det investeras enorma summor pengar i etableringarna.
          </note>
          <note>
            Men det finns ytterligare skäl till att överväga att göra mer
            för att de här företagen ska välja Sverige, i det här fallet helst
            norra Sverige. Det handlar om synen på Norrland, framför allt
            övre Norrland.
          </note>
          <note>
            I dag säger alla politiska partier att hela Sverige ska leva,
            och vi har med olika förslag och diskussioner talat om hur man
            skulle kunna göra norra Sverige mer attraktivt. Företagen som
            av de skäl som ministern själv nu räknar upp vill komma och etablera
            sig där uppe ger ett enormt mervärde för regionen och naturligtvis
            för Sverige i stort.
          </note>
          <note>
            Att visa att man kan etablera nya satsningar uppe i norr ger
            jobb, men det ger kanske framför allt en mer positiv syn på Sverige
            och norra Sverige om man på det här sättet etablerar nya företag.
            Universiteten skulle få mycket större möjligheter till forskning
            och utveckling på de här områdena. Det skulle också generera fler
            företag i branschen och i angränsande branscher, som förmodligen
            skulle ha stort intresse av att ligga nära stora digitala tjänsteindustrier.
          </note>
          <note>
            I svaret som jag fick av ministern i januari efter det att jag
            hade ställt min fråga säger han att han i nuläget inte är beredd
            att föreslå några ytterligare åtgärder. Det känns för mig som
            att man har gett upp. Det finns annat än skattesänkningar för
            löntagare som skulle kunna generera mycket mer för vårt samhälle
            i stort.
          </note>
          <note type="speaker">
            Anf. 31 Finansminister ANDERS BORG (M):
          </note>
          <note>
            Herr talman! Jag tycker inte att vi ska vara naiva i fråga om
            vilken värld vi lever i. Det internationella konkurrenstrycket
            har hårdnat, och det har hårdnat betydligt. Vi ser det i de diskussioner
            som nu förs om svenska läkemedelsbolag, och vi ser det på andra
            områden.
          </note>
          <note>
            Det är en globalisering som präglas av två drag. Det ena är att
            allt fler människor kliver in i världshandeln och därmed i världsproduktionen.
            Det sätter press på industrijobben. Industrins konkurrenskraft
            i Sverige urholkas långsiktigt, givet att produktion växer fram
            i lågkostnadsländer framöver.
          </note>
          <note>
            Det andra, som kanske är lite nytt, är att konkurrensen också
            på FoU-sidan blir allt hårdare. Det är alldeles uppenbart att
            även jobb som vi trodde var säkra i Sverige inte längre är så
            säkra som man skulle ha kunnat hoppas och tro.
          </note>
          <note>
            Det här har regeringen mött med en väldigt offensiv strategi.
            Vi har sänkt bolagsskatten, infört expertskatt, lättat på inkomstskatterna,
            minskat regelbördan, gjort dramatiska höjningar av forskningsanslagen
            och förstärkt fördelningsmekanismerna för forskningsanslag så
            att de i större utsträckning går till våra mest framgångsrika
            forskningsinstitutioner.
          </note>
          <note>
            Låt oss bara minnas att Socialdemokraterna till alla de här förslagen
            har sagt nej, nej, nej, nej, nej. Med en socialdemokratisk politik
            undrar jag om vi ens hade haft de diskussioner vi i dag har om
            att Sverige ändå kan stå sig i fråga om konkurrenskraft.
          </note>
          <note>
            Den typen av frågeställningar som vi sett de senaste dagarna
            när det gäller till exempel bolagsskattesatsen har alltså tydlig
            betydelse. Hade man gått på Socialdemokraternas linje hade den
            diskussionen varit avslutad. Då hade vi alltså varit utan konkurrenskraft
            i det här läget. Det är klart att det är djupt bekymmersamt för
            Sverige.
          </note>
          <note>
            Den stora frågan för svensk industri, framför allt för svensk
            basindustri, är vart en eventuell rödgrön konstellation skulle
            ta vägen med kärnkraften. Det råder inget tvivel för den som har
            sett de besked som har lämnats: Man vill gemensamt sätta upp väldigt
            långtgående mål för förnybar energi. KI:s beräkningar – alltså
            inte regeringens beräkningar utan KI:s – indikerar prishöjningar
            på elen med mellan 15 och 30 procent. I praktiken skulle det innebära
            en baklängesavveckling av svensk kärnkraft.
          </note>
          <note>
            Därtill har inte minst Miljöpartiet tillsammans med Vänsterpartiet
            långtgående krav på att snabbavveckla kärnkraften och att också
            skärpa miljöregleringar, vilket skulle innebära att vattendomarna
            fortsatt gör att vi får mindre och mindre konkurrenskraft för
            vår vattenkraft. Om jag har förstått det rätt finns det också
            ett starkt intresse hos både socialdemokrater och miljöpartister
            att höja fastighetsskatten på både vattenkraft och kärnkraft.
          </note>
          <note>
            I ett läge där man är bekymrad över vart elskatten är på väg
            borde man väl i stället kunna ge besked om vad man har tänkt sig
            i fråga om kärnkraften. En snabbavveckling av kärnkraften är ett
            förödande slag mot jobben och mot svensk basindustri.
          </note>
          <note>
            Det vore också på sin plats att man tog på sig att vara lite
            självkritisk mot den politik man har bedrivit när det är så uppenbart
            att det är regeringens reformer som gör att vi ändå är kvar i
            matchen. Det är regeringens sänkningar av bolagsskatt, expertskatter,
            FoU-avdrag och andra saker som gör att vi fortfarande är med i
            matchen.
          </note>
          <note>
            Om vi backar tillbaka från den typen av reformer och signalerar
            till hela världen att nu kommer skattehöjningarna tillbaka, då
            ligger Sverige illa till. Då undergrävs vår konkurrenskraft. Då
            får vi ännu svagare möjligheter att sätta emot när den internationella
            hårda konkurrenskraften slår in över Sverige.
          </note>
          <note>
            Men framför allt: Vad händer med basindustrijobben när man snabbavvecklar
            kärnkraften, höjer skatten på vattenkraft och kärnkraft och tillåter
            ökad miljöreglering som kommer att slå ut mer av vår vattenkraft?
            Vad händer med jobben då?
          </note>
          <note type="speaker">
            Anf. 32 HANNAH BERGSTEDT (S):
          </note>
          <note>
            Herr talman! Det är intressant att Anders Borg lyfter upp just
            läkemedelsbolagen i sitt anförande. Har man lyssnat på radio de
            senaste veckorna har man förstått att de sjunkande utbildningsresultaten
            i Sverige är en av orsakerna till att läkemedelsbolagen väljer
            att flytta utomlands. De ser en brist på kompetens.
          </note>
          <note>
            När det handlar om att vara lyckosam i etableringen av nya företag
            konstaterar jag att näringslivet och politiken har samordnat sig
            lokalt uppe hos oss i Norrbotten. Det är en av de frågor som Socialdemokraterna
            driver väldigt hårt eftersom vi vet att det är vad näringslivet
            efterfrågar. Vi ska ha en god förståelse av vilka behov näringslivet
            har för att kunna utvecklas.
          </note>
          <note>
            Detta har gjort att man i mitt hemlän har jobbat strategiskt
            med de förutsättningar som behövs. Man har genom detta lyft upp
            de goda förutsättningar som finns i vår del av landet för etablering
            av just digital industri. Med gemensamma insatser, kompetens och
            kontakter har vi lagt grunden för fler investeringar och en utveckling
            av branscher som har nytta av att ligga nära varandra, som Katarina
            Köhler lyfte upp här. Det är företag som arbetar med utveckling
            av ny teknik och nya tjänster, dataanalys, slutanvändarapplikationer
            och inte minst datasäkerhet, vilket torde vara en särskilt intressant
            fråga med tanke på den oro och de krigshot som finns runt omkring
            oss just nu.
          </note>
          <note>
            Vi har många stora fördelar i Norrbotten och i Sverige. Samtidigt
            krävs det mer för att lyckas bygga upp en ny basnäring. När det
            gäller elbehovet vet säkert Lena Asplund, som ställde frågan,
            att vi redan i dag tillverkar mer energi än vi gör av med. När
            det gäller själva finansieringen är det ju så att etableringen
            är väldigt ny. Att låta den digitala industrin omfattas av en
            lägre energiskatt, som till exempel i Finland och Danmark, skulle
            i nuläget inte gräva några stora hål i statskassan. Däremot skulle
            det kunna få stor betydelse för de etableringar vi hoppas ska
            ske i just Sverige. Görs inget förlorar vi både arbetstillfällen
            och etableringar och därmed också skatteintäkter.
          </note>
          <note>
            Finland, som har samma geografiska läge, lockar med just lägre
            energiskatter. Det är en faktor som inte ska underskattas.
          </note>
          <note>
            Vi som bor i Norrbotten har känt av det här med konjunktursvängningar
            när det gäller malmen, skogen och stålet. Därför menar vi att
            det ur ett regionalt perspektiv men också ur ett nationellt perspektiv
            finns skäl att skapa förutsättningar för en ny växande industri.
            Konjunktursvängningar påverkar olika branscher på olika sätt.
            Därför är det viktigt att man för att bygga en stark svensk ekonomi
            ser till att inte lägga alla ägg i samma korg.
          </note>
          <note>
            Finansministern säger att frågan bereds inom Regeringskansliet.
            Som Sven-Erik Bucht påpekade i sitt anförande har vi ställt frågan
            ganska många gånger här i kammaren och fått samma svar.
          </note>
          <note>
            Det jag är lite nyfiken på är: Vad har Regeringskansliet för
            tidshorisont? Det finländska parlamentet har redan sprungit om
            oss ganska rejält. När kan vi tänka oss att Finansdepartementet
            eller regeringen kan lägga fram ett förslag eller en synpunkt
            om den här frågan?
          </note>
          <note>
            Sedan saknar jag fortfarande svar på det jag inledde med att
            fråga om: Hur ser finansministern egentligen på den digitala industrin?
            Vad är det för utvecklingspotential man ser, och vad tänker man
            göra för att säkerställa just den här branschens möjlighet till
            etablering i Sverige och i Norrbotten?
          </note>
          <note type="speaker">
            Anf. 33 LENA ASPLUND (M):
          </note>
          <note>
            Herr talman! Hannah Bergstedt svarade egentligen inte på min
            fråga. Hon gick bara förbi den och sade att vi har ett överskott.
            Ja, just nu exporterar vi. Vi importerar lite grann också, men
            vi exporterar. Det går ju mellan länderna.
          </note>
          <note>
            Jag kommer ihåg december 2010. Då var det några kärnkraftverk
            som stod stilla. Det hade varit en rätt torr sommar, så det fanns
            inte så mycket vattenkraft. I Sundsvalls Tidning den 14 december
            2010 berättade man att SCA stoppar en av sina pappersmaskiner
            tills vidare. Den dagen låg spotpriset på 1:33. Dagen innan hade
            det legat på 1:24. Då var det ett par kärnkraftverk som stod stilla
            för revision, och det var lite annat stök.
          </note>
          <note>
            Just i dag ligger spotpriset på 30–35 öre kanske. Det räcker
            med att ett par kärnkraftverk ska stanna för att priset ska åka
            upp. Vad händer då med all elintensiv industri, både den digitala
            tjänstesektorn och basnäringen? Detta är ett exempel. SCA stoppade
            en papperslina på grund av att priset på el var för högt, så det
            lönade sig inte att tillverka papper.
          </note>
          <note>
            Vi har mycket annan industri som är väldigt elintensiv. Det viktiga
            är att vi har god tillgång på energi. Det har vi i dag, men om
            man räknar upp allt som finansministern också räknade upp – vattenkraft,
            domar och minskad kärnkraft – kommer vi att få problem. Då kommer
            priset att öka. Det kommer att slå mot all industri och även mot
            hushållen, som vi inte får glömma.
          </note>
          <note type="speaker">
            Anf. 34 SVEN-ERIK BUCHT (S):
          </note>
          <note>
            Herr talman! Det är tydligt att finansministern inte vill tala
            om den fråga som interpellanten Hannah Bergstedt ställer, nämligen
            frågan om energiskatter för den digitala industrin. Jag förstår
            att finansministern är besvärad av sin egen senfärdighet när Sverige
            blir omsprunget för att man inget gör. Vi har en starkt internationellt
            konkurrensutsatt industri inom många områden.
          </note>
          <note>
            Det finns vissa skäl för den här industrins intresse för att
            komma till norra Sverige eller norra Finland. Det handlar faktiskt
            om det klimat vi har och den tillgång till elström som finns i
            norra Sverige. Det finns även andra områden där vi i norra Sverige
            och norra Finland har fördelar, inte minst gäller det gruvindustri,
            mineralindustri, skogsnäring och så vidare. Men finansministern
            duckar också för frågan om man för någon nordisk diskussion om
            detta. I stället vill den här regeringen att Nordens länder ska
            vara i konkurrens och göra smygsänkningar och smyghöjningar utan
            att man talar med varandra.
          </note>
          <note>
            Vi har en finansminister som säger att produktionsjordbruket
            inte behövs och att det är försvunnet och en statsminister som
            står i Davos och säger att industrijobb inte finns och inte betyder
            något. Är beskedet från finansministern att den digitala industrin
            inte heller behövs? Vad är beskedet från finansministern i frågan?
          </note>
          <note type="speaker">
            Anf. 35 KATARINA KÖHLER (S):
          </note>
          <note>
            Herr talman! Jag menar också att regeringen och finansministern
            talar med kluven tunga. I de fina talen om moderat politik står
            Moderaterna och regeringen för jobbskapande och tillväxt, men
            här i talarstolen säger finansministern att den globala konkurrensen
            hårdnar allt mer och att det blir allt svårare för företag att
            etablera sig. Han har på något sätt gett upp innan vi ens har
            kommit någonvart. Vi har inte ens förslag, men det känns som om
            finansministern har gett upp.
          </note>
          <note>
            I det här resonemanget saknar regeringen en helhetssyn. Mina
            kolleger Sven-Erik Bucht och Hannah Bergstedt har tagit fram många
            av de viktiga argument som borde vara i förgrunden i den här diskussionen.
          </note>
          <note>
            Sverige har tidigare haft gott anseende på många områden. Vi
            har varit framsynta. Vi har vågat prova och vågat ta beslut som
            har inneburit att vi har kunnat skapa tillväxt i Sverige med nya
            former av branscher. När finansministern talar om den digitala
            industrin känns det som om det vore någon liten dutt bara. Om
            det stämmer menar jag att finansministern inte befinner sig i
            verkligheten.
          </note>
          <note>
            Hur långt vi än har kommit inom it-industrin och den digitala
            tjänsteindustrin är det förmodligen ändå bara en mycket liten
            del på väg. Det finns oerhört mycket som går att göra. Därför
            borde vi stå i främsta ledet. Därför borde vi välkomna företag
            som vill etablera sig i Sverige, och vi borde också ha helhetsperspektivet
            på jobb, utveckling och tillväxt där det finns.
          </note>
          <note type="speaker">
            Anf. 36 Finansminister ANDERS BORG (M):
          </note>
          <note>
            Herr talman! Vi lever i en allt hårdare internationell miljö,
            som under decennierna framöver kommer att bli tuffare. Det är
            den verklighet vi har. Fler länder förbättrar sitt företagsklimat.
            Fler länder får allt bättre utbildad arbetskraft. Fler länder
            rör sig uppåt i värdekedjan.
          </note>
          <note>
            Detta är en allvarlig utmaning för svensk ekonomi. Det finns
            allvarliga risker för svenska jobb, både när det gäller industriarbeten
            och när det gäller forsknings- och utvecklingssidan. Det är uppenbart
            att Sverige är mer utmanat än vi kanske någonsin har varit.
          </note>
          <note>
            Vi har gjort betydande insatser för att i detta läge förstärka
            svensk konkurrenskraft. Det är svårt att hitta länder som har
            gjort så omfattande förändringar de senaste åren som Sverige för
            att just förstärka konkurrenskraften. Det handlar om bolagsskatt,
            inkomstskatter, arvs- och gåvoskatt, förmögenhetsskatt, minskad
            regelbörda, dramatiska satsningar på forskning och utveckling
            och kraftiga ökningar av investeringarna i infrastruktur. Vi ligger
            i dag i topp när det gäller offentliga investeringar bland de
            EU-14-länder vi har allra närmast oss.
          </note>
          <note>
            Det är klart att elpriserna också spelar en roll, särskilt om
            vi diskuterar nyetablering av elintensiv industri. Då är det detta
            som är huvudfrågan.
          </note>
          <note>
            Det råkar vara så att Socialdemokraterna, Miljöpartiet och Vänsterpartiet
            är tre partier som på sina partikongresser och konferenser har
            fattat gemensamma beslut om att avveckla kärnkraften. Vi vet att
            Socialdemokraterna, Miljöpartiet och Vänsterpartiet aktivt vill
            höja fastighetsskatten för vattenkraft och kärnkraft. Det vet
            vi. Det är den linje man driver i olika förhandlingar.
          </note>
          <note>
            Vi vet att Miljöpartiet är angeläget om att skärpa miljöreglerna,
            vilket skulle göra att vattenkraftens förutsättningar försämras
            kraftigt. De beräkningar som görs på de utfästelser på klimatsidan
            som nu Socialdemokraterna, Vänsterpartiet och Miljöpartiet gör
            – visserligen går några längre än Socialdemokraterna – visar på
            förluster om mellan 2 och 3 procent av bnp. Det är alltså mellan
            60 och 90 miljarder i förluster. Det blir elprishöjningar med
            mellan 15 och 30 procent. Det är den oro som vi i grunden har
            att hantera.
          </note>
          <note>
            Det finns alltså i dag en väljaropinion som stöder partier som
            vill marschera i väg från internationell konkurrenskraft och som
            tror att Sverige har ett välstånd som är av Gud givet och som
            inte kan ifrågasättas. Det är ju detta som är huvudproblemet.
            Det är frapperande att Socialdemokraterna inte bara har motsatt
            sig alla de åtgärder som vi har genomfört, utan på ett väldigt
            optimistiskt sätt har man sagt nej först till sänkning av bolagsskatten
            och sedan ändrat sig, och man har sagt nej till jobbskatteavdraget
            för att sedan ändra sig.
          </note>
          <note>
            Så har man gjort på område efter område. Men man har inga egna
            åtgärder som förstärker konkurrenskraften. Det är inte så att
            möten med statsministern för att diskutera innovationer är det
            som avgör när man diskuterar företagsaffärer. Det är de hårda
            siffrorna. Det är de som är avgörande, och dem vill Socialdemokraterna
            försämra.
          </note>
          <note>
            Man vill – och man har kongressbeslut om det – tillsammans med
            de andra två rödgröna partierna avveckla svensk kärnkraft. Det
            är klart att det skulle vara förödande för svensk industri. Och
            hänvisningen till Finland blir på många sätt märklig. I Finland
            bygger man ut kärnkraft för att förstärka sin konkurrenskraft.
            Då säger Socialdemokraterna: Det är vi oroliga för, och som motåtgärd
            vill vi tillsammans med Miljöpartiet och Vänsterpartiet avveckla
            svensk kärnkraft i snabb takt.
          </note>
          <note>
            Det är en mycket märklig position som Socialdemokraterna intar.
            Sedan kan vi säkert föra andra diskussioner om hur vi ska påskynda
            en förändring av svensk energiskatt för att göra den mer modern,
            men det är en annan diskussion. Huvuddiskussionen är här, inte
            minst när vi har EU-valrörelsen framför oss, där ju Socialdemokraterna
            hårt driver den hårda linjen om att avveckla svensk basindustri.
          </note>
          <note type="speaker">
            Anf. 37 HANNAH BERGSTEDT (S):
          </note>
          <note>
            Herr talman! Jag trodde att huvudfrågan handlade om den interpellation,
            den fråga, som jag ställde till finansministern. Ack så fel jag
            hade. Det var inte ett ord från finansministern kring den frågan.
          </note>
          <note>
            Det här handlar naturligtvis inte om kärnkraften. Jo, det är
            sant att vi har ett kongressbeslut om att avveckla. Men vi har
            också sagt att det ska tas hänsyn till basindustrins förutsättningar.
            Dessutom handlar det om att investera i förnybar energi och om
            att jobba med energieffektivisering, vilket Socialdemokraterna
            också gör.
          </note>
          <note>
            Finansministern inledde sitt svar med att säga att Sverige är
            konkurrenskraftigt. Men sanningen är att Sverige tappar i konkurrenskraft
            i internationella jämförelser, som till exempel i World Economic
            Forums rankning.
          </note>
          <note>
            Trots alla de goda förutsättningar som finns i den norra delen
            av landet, som jag tror att jag och finansministern är överens
            om, ser vi nu hur blickarna vänds mot grannlandet. Då var min
            fråga: Vad tänker regeringen göra? Kan man tänka sig att titta
            på det system som Finland inför?
          </note>
          <note>
            Jag är öppen för andra förslag än dem som hitintills har presenterats,
            om ministern har någonting nytt att komma med. Men faktum kvarstår.
            Om ingenting görs riskerar Sverige att missa chansen till en etablering
            av en ny framtidsindustri. Därmed går man inte bara miste om arbetstillfällen.
            Det handlar också om vilka arbetstillfällen vi vill åt. Växande
            industrier med behov av kompetens, forskning och utveckling är
            vår, Socialdemokraternas, ambition. Hur ser regeringens ut?
          </note>
          <note>
            Återigen: Är det här en bransch som regeringen vill se växa i
            Sverige? Och hur tänker ni er, i så fall, att man ska stärka vår
            konkurrenskraft och se till att de här etableringarna hamnar i
            Norrland och i Sverige?
          </note>
          <note type="speaker">
            Anf. 38 Finansminister ANDERS BORG (M):
          </note>
          <note>
            Herr talman! Regeringen för en stark politik för att förstärka
            företagsklimatet, för att förbättra förutsättningarna för basindustrin
            och för att förbättra förutsättningarna för näringslivet också
            i norra Sverige.
          </note>
          <note>
            Vi är beredda att fortsätta att vidta åtgärder på alla områden
            som gör att Sveriges konkurrenskraft förstärks, för vi inser att
            Sverige är sårbart, utsatt och hotat. Det är vår verklighetsbild.
          </note>
          <note>
            På den rödgröna sidan lever man i en föreställning om att man
            ska skärpa regler, höja skatter, försämra förutsättningar och
            återförstatliga den svenska ekonomin. Vi talar om utfästelser
            på miljösidan som ger höjningar av elpriserna med 15–30 procent.
            Vi vet vad de här kostnadseffekterna kommer av. Man ska dra ned
            på kärnkraften, stoppa investeringar och snabbavveckla. Man ska
            skärpa regelverket för vattenkraft, och man ska bygga ut förnybar
            energi som har högre kostnader än vad vattenkraft och kärnkraft
            har.
          </note>
          <note>
            Då försöker man i stället borra upp alternativa vägar som skulle
            lösa det hela, men det är företagsklimatet som detta i grund och
            botten handlar om. Det är företagsklimatet som det handlar om.
            Vad ska vi erbjuda för villkor för dem som investerar i Sverige?
          </note>
          <note>
            Vi ska återkomma till vad vi kan göra på elsidan – det har jag
            sagt i flera inlägg här. Vi ska titta på vad som kan göras. Den
            frågan är under beredning, och regeringen ska återkomma till den.
            Men det kan aldrig kompensera höjningar av elpriserna med 15–30
            procent.
          </note>
          <note>
            Det allra viktigaste besked som socialdemokratiska riksdagsledamöter
            kan ge är att de säkrar det egna partiets politik. Det är ju Socialdemokraterna
            som ihop med Vänsterpartiet och Miljöpartiet är beredda att kompromissa
            fram förslag som skulle slå undan benen för svensk basindustri
            och svensk industris konkurrenskraft. Det är det som är huvudoron.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2013/14:347 om kvalitetssäkring av
            fortsatt värnskatt
          </note>
          <note type="speaker">
            Anf. 39 Finansminister ANDERS BORG (M):
          </note>
          <note>
            Herr talman! Peter Persson har frågat mig om jag är beredd att
            dels i en blocköverskridande uppgörelse garantera värnskattens
            fortsatta existens under kommande valperioder, dels diskutera
            hur vi brett kan förbättra progressiviteten i skattesystemet.
          </note>
          <note>
            Regeringens främsta mål är att varaktigt öka sysselsättningen
            och minska utanförskapet. Skattepolitiken har därför inriktats
            på att göra det mer lönsamt att arbeta och stärka incitamenten
            att starta, driva och utveckla företag i Sverige. Det är viktigt
            att skattesystemet är utformat så att det stimulerar entreprenörskap
            och att det lönar sig för personer att genomgå en högre utbildning
            eller att vidareutbilda sig inom arbetslivet.
          </note>
          <note>
            Sedan 2007 har en rad åtgärder genomförts på skatteområdet för
            att varaktigt öka sysselsättningen, bryta utanförskapet och förbättra
            villkoren för företagande. Bland annat har förmögenhetsskatten
            avskaffats, bolagsskatten och socialavgifterna sänkts samt jobbskatteavdrag,
            investeraravdrag och skatteincitament för FoU införts.
          </note>
          <note>
            För att klara framväxten av fler jobb i en hård internationell
            konkurrens har regeringen beslutat om två stora översyner inom
            skatteområdet: Företagsskattekommittén, vars huvuduppdrag handlar
            om att förbättra skattevillkoren för företagande, och Entreprenörskapskommittén,
            som ska göra en bred översyn av förutsättningarna att starta,
            driva, utveckla och äga företag i Sverige. Jag hoppas kunna få
            en samsyn kring resultaten av dessa utredningar och eventuella
            förändringar av skattesystemet.
          </note>
          <note type="speaker">
            Anf. 40 PETER PERSSON (S):
          </note>
          <note>
            Herr talman! Jag vill tacka finansministern för svaret, även
            om han i detta interpellationssvar, i likhet med hur det var i
            det förra, faktiskt inte berörde de två frågeställningar jag hade
            i interpellationen. Jag får väl förtydliga dem.
          </note>
          <note>
            Den moderatledda regeringens verkliga drivkraft har varit skattesänkningar
            under de snart åtta år som man har verkat. Man har argumenterat
            på ett annat sätt än tidigare. Nu har jobbskatteavdragen sagts
            vara politik för att bryta arbetslösheten. I det avseendet har
            politiken helt misslyckats. Vi har fått en ökande arbetslöshet.
            260 000 arbetslösa har blivit mer än 400 000.
          </note>
          <note>
            Men vi har också fått andra verkningar av politiken. Framför
            allt är det – det är det första jag berör i min interpellation
            – ett sönderskjutet skattesystem, där pensionärer på ett orättfärdigt
            sätt får betala mer skatt, relativt, än löntagare och där arbetslösa
            och sjuka får betala mer skatt. De har också fått betala direkt
            för skattesänkningar genom sina försäkringar, som har byggts av
            oss alla för att kunna garantera trygghet när olyckan är framme.
          </note>
          <note>
            Sänkt krogmoms och sänkt arbetsgivaravgift för unga är exempel
            som verkligen visar på behovet av en översyn av skattesystemet.
            Om det förs det en bred debatt bland olika ekonomer. Det handlar
            om behovet av ett skattesystem som säkrar välfärden, som ger klimatmässighet
            och som ökar rättvisan. Om översyn av skattesystem säger finansministern
            bara att man ska gå vidare med skattesänkningar på företagens
            område.
          </note>
          <note>
            Jag undrar egentligen vad som är drivkraften i Finansdepartementet
            och regeringen. Om man studerar dokumenten bortom interpellationssvar
            och bortom det knapphändiga som sägs här är det fråga om något
            mer långsiktigt. Jag tror nämligen att skattesänkningsstoppet
            är lätt övergående och att skattesänkningarna är på gång.
          </note>
          <note>
            När skatteutskottet dagen efter finansministerns annonserade
            skattesänkningsstopp behandlade skattesänkningar fanns 16 olika
            förslag på skattesänkningar från Anders Borgs partikamrater. Det
            var 16 olika förslag!
          </note>
          <note>
            Jag har en fråga om en specifik skatt som upprätthåller en rättvisa
            i skattesystemet, nämligen värnskatten. Vi som kan bidrar med
            mer resurser och omfördelar skattetrycket. Är finansministern
            beredd att nu säga att värnskatten behålls och att ni sitter kvar
            i regeringsställning i ytterligare fyra år för att säkra rättvisa?
          </note>
          <note type="speaker">
            Anf. 41 GUNNAR ANDRÉN (FP):
          </note>
          <note>
            Herr talman! Jag har sagt det tidigare men upprepar det gärna,
            att man kan lita på Socialdemokraterna. Om det gäller skatten
            på arbete kan man alltid lita på Socialdemokraterna att den aldrig
            kan bli för låg. Den kan alltid bli högre. Förslaget om värnskatten
            är ett utomordentligt bra exempel, och det finns många andra exempel.
            Jag kan nämna elskatterna, som jag tvingades höja fyra gånger
            år 2006 – med momsen blir det fem.
          </note>
          <note>
            Vi måste gå tillbaka för att förstå vad värnskatten är. Den är
            sedan 1995 skiktad. För att vi skulle kunna värna den progressiva
            beskattningen fanns det tidigare ett skikt. I den skatteöverenskommelse
            som träffades 1989 mellan Folkpartiet och Socialdemokraterna infördes
            och säkrades att det skulle vara en progressiv beskattning i ett
            skikt. Man reserverade sig dock för att om det var nödvändigt
            skulle man på de högsta inkomsterna införa ytterligare ett skikt.
            Det använde Socialdemokraterna när det var verkligt nödläge –
            det medger även jag – år 1995. Sedan dess har det dock blivit
            något mindre nödläge, som jag ser det, i landet – dock inte enligt
            Socialdemokraterna.
          </note>
          <note>
            Värnskatten är alltså kvar. Den har en gång avskaffats, herr
            talman, men det var på 1940-talet. Då hade vi också en värnskatt,
            men då var det det utrikespolitiska läget som motiverade denna,
            vilket var en helt annan sak.
          </note>
          <note>
            Man kan fråga sig om Socialdemokraterna förstår effekterna av
            värnskatten. Den driver upp marginalerna mycket. Det blir krav
            på höga löneökningar. Skatten, som kallas värnskatt utgår med
            5 procent på alla inkomster över en viss summa, får inte så enormt
            stor statsfinansiell verkan. Kommunalskatten enligt den statsbudget
            som finns nu drar in 602 miljarder kronor för 2014, men all statsskatt
            på inkomst drar in 45 miljarder. Det är ungefär 8 procent och
            är alltså inte så otroligt mycket.
          </note>
          <note>
            Jag tycker att Peter Persson ska fundera över vad det blir för
            effekter när man ständigt vill att de allra högsta inkomsttagarna
            ska betala ännu mer. Ni är inne på att dessutom ta bort jobbskatteavdraget
            för dem med över 60 000 kronor i månaden. Man kan möjligen förstå
            att avdraget ska trappas av, men ni vill också se till att ta
            bort värnskatten. Då blir det ännu högre marginaleffekter. Det
            är problemet för svenska företag när de ska ta hit kvalificerad
            arbetskraft.
          </note>
          <note>
            Under socialdemokratisk ledning har något som heter expertskatt
            införts. Vad är expertskatt? Jo, det är just, Peter Persson, för
            att ta bort effekterna av den höga marginalbeskattningen som ni
            har infört det. Man måste inse effekterna.
          </note>
          <note>
            Kjell-Olof Feldt avgick 1990 därför att han inte kunde försvara
            skattesystemet. Han kallade det perverst. Ni är tillbaka på den
            vägen. Ni vill införa ett garanterat perverst skattesystem. Jag
            håller med finansministern om att det vore oklokt att åter garantera
            ett perverst skattesystem. Det tycker jag inte att vi ska ha.
            Jag tycker att vi ska ha ett skattesystem som manar till att jobba,
            inte att röka och snusa.
          </note>
          <note type="speaker">
            Anf. 42 Finansminister ANDERS BORG (M):
          </note>
          <note>
            Herr talman! Konkurrenskraften, konkurrensen mellan länder och
            konkurrensklimatet hårdnar dag för dag. Sverige utsätts för allt
            högre tryck från omvärlden. Vi är sårbara och utsatta. Det är
            den verklighet vi lever i. Det kommer inte att bli bättre om fem
            år, och det kommer inte att bli bättre om tio år. Det kommer att
            bli tuffare.
          </note>
          <note>
            Vi vet vad som behöver göras för att möta en sådan utveckling.
            Vi måste förbättra villkoren för entreprenörskap. Ledande företagare
            som äger och driver företag med nya produkter på nya marknader
            i Sverige är den trygghet vi har. Det ska finnas ett starkt svenskt
            enskilt ägande. Det är ett skydd vi har för de företag som finns
            i Sverige. När ägandet sprids ut, läggs på fonder, är det bara
            den kortsiktiga kvartalsavkastningen som spelar roll.
          </note>
          <note>
            Entreprenörskapet, det personliga ansvaret för företagaren, är
            avgörande, det vill säga att man vill vara i Sverige och driva
            sina företag härifrån. Positionen ska inte undermineras med skatter
            så att andra starkare ägare utifrån tar över våra bolag och hårdrationaliserar
            bort verksamheten i Sverige.
          </note>
          <note>
            Regelbördan är viktig. Det måste bli lättare och enklare att
            starta företag i Sverige. Då är konkurrensen i inhemska sektorer
            avgörande, att det i transporter, i finanssektor, i företagstjänster,
            i detaljhandel samt hotell och restaurang finns en hög grad av
            konkurrens som gör att vi klarar av att vara kostnadseffektiva.
            Det är de kostnaderna vi får ta med oss ut på de internationella
            marknaderna. Då är kompetensförsörjningen avgörande. Sverige har
            kanske världens bäst utbildade arbetskraft med en styrka på problemlösningsområdet
            där vi slår praktiskt taget alla andra länder.
          </note>
          <note>
            Sedan har vi frågan om energiförsörjningen. Vi har låga energipriser
            i Sverige. Men de är inte givna av Gud utan de beror på att vi
            har investerat mycket i energi i Sverige. Kärnkraften och vattenkraften
            fungerar som bas för vårt energisystem.
          </note>
          <note>
            Den politik vi har fört har på område efter område stärkt svenskt
            företagsklimat. Vi ser resultaten. I dag fick vi siffror från
            arbetskraftsundersökningen som visar en sysselsättningsökning
            strax under 60 000. Det är fråga om över 250 000 jobb sedan 2006.
            KI räknar med 150 000 jobb de kommande åren. Det har blivit 20
            procents ökning av reallönerna utan försvagad konkurrenskraft.
          </note>
          <note>
            Vad är hotet mot utvecklingen? I mångt och mycket är det den
            politik som Peter Persson, Miljöpartiet och Vänsterpartiet tillsammans
            representerar. Det råder i dag hård konkurrens också högt upp
            i förädlingskedjan – på forskning och utveckling. Det är också
            jobb som ifrågasätts i dag i Sverige.
          </note>
          <note>
            Då föreslår Socialdemokraterna som åtgärd, tillsammans med Vänsterpartiet
            och Miljöpartiet, att öka marginalskatterna till över 60 procent,
            i många fall väsentligt högre än så. Det är ett dråpslag mot svensk
            konkurrenskraft. Det är att skicka en signal till internationellt
            ledande företagsledare, forskare och nyckelpersonal att inte komma
            till Sverige. Vi ska pröva att göra om Hollandeexperimentet. Visserligen
            ställde det till kaos i Frankrike, visserligen har det undergrävt
            Frankrikes ställning, men här i Sverige är vi så frånvända från
            den utveckling vi ser i världen att vi tänker upprepa försöket,
            säger Peter Persson.
          </note>
          <note>
            Vi ska alltså straffbeskatta utbildning och entreprenörskap och
            direkt rikta in oss på att försöka pressa ut riktigt tung utvecklingsverksamhet
            från Sverige, för att göra det sämre för Astra Zeneca, för Volvo
            och för andra bolag som driver utveckling och forskning i Sverige.
          </note>
          <note>
            Det är, herr talman, en bakvänd politik!
          </note>
          <note type="speaker">
            Anf. 43 PETER PERSSON (S):
          </note>
          <note>
            Herr talman! Två enkla frågeställningar har finansministern fått.
          </note>
          <note>
            Den första gäller ett sönderskjutet skattesystem, där bland annat
            pensionärer relativt sett får betala mer skatt. Är du beredd att
            medverka till en översyn av skattesystemet i avsikt att skapa
            mer rättvisa? Det finns två möjligheter att svara, men bara stick
            förbi.
          </note>
          <note>
            Den andra specifika frågeställningen gäller det som åstadkommer
            ett mått av rättvisa i skattesystemet, att höginkomsttagare som
            finansministern och jag själv betalar en så kallad värnskatt,
            alltså en förstärkt statsskatt. Vill han ha kvar den skatten?
            Är han beredd att kvalitetssäkra den även för en kommande mandatperiod?
          </note>
          <note>
            De två frågorna har jag ställt. Finansministern vägrar svara.
          </note>
          <note>
            I stället går han ut i omfattande attacker mot socialdemokratisk
            skattepolitik eller politik i övrigt. Jag vill säga: Det finns
            inte bara en väg, finansministern. Det finansministern målar upp
            för oss är att man i en alltmer hårdnande internationell konkurrens
            kan göra bara en sak: sänka skatter, avreglera, försämra för löntagare.
          </note>
          <note>
            Finansministern har inte ens den minsta tanke om att nationalstater,
            människor tillsammans, fackföreningar – i Europeiska unionen,
            i andra internationella organ – kanske skulle kunna arbeta i en
            annan riktning när världen blir alltmer orättvis, när förmögenhetsfördelningen
            på ett groteskt sätt har förstärkts till förmån för dem som redan
            hade.
          </note>
          <note>
            Den relativa fattigdomen ökar. Det förs en omfattande internationell
            debatt om detta. Organisationer som inte har något särskilt samröre
            med eller några utgångspunkter i socialistiskt tänkande, som Internationella
            valutafonden, varnar för att vi har för lågt skattetryck och säger
            att vi ska höja skatterna för att skapa en produktiv rättvisa.
          </note>
          <note>
            Men finansministern säger: Vi ska fortsätta att sänka skatter
            – det är enda möjligheten att hävda oss gentemot omvärlden. Då
            förstår jag varför han gav partivännerna i skatteutskottet carte
            blanche att skriva motioner om avdrag för golf, ridning, segling
            och utförsåkning, avdrag för konstinköp, avdrag för familjens
            friskvård, RUT-avdrag för it-tjänster, ROT-avdrag för hela tomten,
            läx-RUT även för högskolestuderande – jag skulle kunna fortsätta
            så att jag tröttade ut kammaren.
          </note>
          <note>
            Alltså träffade jag nog rätt i min interpellation, för det som
            var frågorna har finansministern fullständigt vägrat prata om:
            att se över skattesystemet för att skapa ett större mått av rättvisa,
            att inte pensionärerna ska beskattas hårdare än andra och att
            säkra att ha kvar en värnskatt nästa mandatperiod. Två chanser
            till har finansministern att svara på dessa frågor.
          </note>
          <note type="speaker">
            Anf. 44 GUNNAR ANDRÉN (FP):
          </note>
          <note>
            Herr talman! Hur ser ett rättvist skattesystem ut? Vad är rättvisa
            i detta? Jag har nu hört Peter Persson och andra från den här
            talarstolen som har berättat vad ett rättvist skattesystem är.
            Jag, som har varit med länge i skatteutskottet, kommer ihåg när
            den dåvarande bostadsbeskattningen, fastighetsskatten, var höjden
            av rättvisa. Nu har ni accepterat något helt annat, och nu är
            det tydligen rättvist.
          </note>
          <note>
            Är det rättvist att staten lägger beslag på 56 procent av det
            folk tjänar? Det är en intressant fråga, Peter Persson. Eller
            ska det kanske vara 100 procent?
          </note>
          <note>
            En gång i tiden enades ditt och mitt parti om att 50 procent
            var det man borde betala högst. De som skulle betala så mycket
            skulle vara högst 10 procent, kom vi överens om. Så småningom
            ändrade finansutskottet under ledning av Jan Bergqvist till att
            det skulle vara 15 procent. Det är väl okej, men nu är vi uppe
            i 30 procent som betalar statlig skatt.
          </note>
          <note>
            Den här diskussionen handlar om det som Peter Persson frågar:
            Hur mycket ska folk få ha kvar av sin arbetsinkomst? Det är vad
            det handlar om. Går rättvisan vid 100 procent bör ni säga det,
            och om den går vid 60, 56 eller 50 procent bör ni säga det.
          </note>
          <note>
            Jag säger inte att 50 procent är optimalt. Men det är det som
            åtminstone jag står för och tycker är rimligt att man avstår till
            andra ändamål. Att det skulle vara 70, 80, 90 eller 100 procent
            tror jag blir för mycket, helt enkelt. Det tror jag är dåligt
            för Sverige, utöver att det är dåligt för dem som arbetar att
            staten lägger beslag på så stor andel av deras inkomster – det
            tycker jag inte är rättvist.
          </note>
          <note>
            Jag tycker att Peter Persson är skyldig att ge svar på: Vad är
            rättvisa i skattepolitiken? Är det att staten tar 56 procent eller
            100 procent?
          </note>
          <note type="speaker">
            Anf. 45 FREDRIK SCHULTE (M):
          </note>
          <note>
            Herr talman! Jag skulle vilja ställa en fråga till Peter Persson,
            och han kommer nu att få två chanser att svara på den frågan.
            Jag hoppas att han gör det. Frågan lyder: Har du, Peter Persson,
            slutat slå din fru?
          </note>
          <note>
            Det är nämligen precis så som Peter Persson brukar ställa frågorna
            till finansministern och Moderaterna, formulera dem på ett sätt
            som gör att oavsett hur man svarar är hela bildsättningen att
            vi i Moderaterna och vi i alliansregeringen har agerat felaktigt
            på något sätt.
          </note>
          <note>
            Om Peter Persson inte vill svara på den frågan tycker jag att
            han ska sluta formulera frågeställningar på motsvarande sätt till
            exempelvis finansministern.
          </note>
          <note>
            Jag hoppas att det är många som sitter där hemma framför tv-rutan
            och lyssnar på debatten. Peter Perssons sätt att argumentera,
            hans retorik och den politik som han säger sig företräda visar
            mycket tydligt på den vänstervridning som Socialdemokraterna nu
            är inne i. Alla partier, även om man håller sig inom ett visst
            ideologiskt ramverk, rör sig från tid till annan inom samma ramverk,
            och just nu är Socialdemokraterna på väg i en tydlig vänstervridning.
          </note>
          <note>
            Jag sitter och gör en sammanställning av vilka förslag som den
            samlade vänstern och socialdemokratin i Europa lägger fram om
            hur de vill förändra sina respektive länder. Min slutsats där
            är att det inte finns någonstans i västvärlden där socialdemokratin
            så tydligt går fram med bidragshöjningar och massiva skattehöjningar
            för att finansiera samma bidragshöjning, alltså en tydlig vänstervridning.
            Jag tycker att man hör det mycket tydligt på Peter Perssons argumentation,
            att det är ett egenvärde i sig att höja skatterna.
          </note>
          <note>
            Från allianssidan tycker vi att skatt är till för att finansiera
            välfärd. Då måste man se pragmatiskt på skattefrågan. Man måste
            se till att vi har ett skattesystem som uppmuntrar till arbete,
            som uppmuntrar till företagande och som gör att ekonomin snurrar
            runt.
          </note>
          <note>
            Man kan titta på de skattesänkningar som vi har genomfört under
            de snart åtta åren. Trots den enorma omfattningen av dem har staten
            ändå fått in mer pengar än vad som tidigare gällde, mer pengar
            till välfärden. Vi har totalt sett i Sverige satsat 46 miljarder
            mer inflationsjusterat på sjukvården. Vi har fått in mer än 70
            miljarder totalt sett i statskassan för att kunna använda till
            välfärden, trots skattesänkningar. Det är för att vi har förstått
            att om man ska ha en växande ekonomi måste man ha rimliga skatter
            på arbete, så att det lönar sig att arbeta och så att det lönar
            sig att driva företag.
          </note>
          <note>
            Detta intresserar sig inte Peter Persson eller socialdemokratin
            för, utan de kan i sin nuvarande vänstervridning bara se den ideologiska
            aspekten av att det finns ett egenvärde i sig att höja skatterna.
            Det som är mest ironiskt är att det enda parti som föreslår skattesänkningar
            inför nästa val är Socialdemokraterna. Hur denna logik går ihop
            är svårt att förstå.
          </note>
          <note>
            Det är intressant att man angriper det som beskrivs som förmögenhetsansamlingar
            och en enorm rikedom som växer fram på olika håll. Men man lägger
            inte fram några konkreta förslag för att adressera just detta
            problem, nämligen kapitalbeskattningen, utan man angriper vanligt
            folk som har lyckats skaffa sig en utbildning och bli framgångsrika.
            Det är dessa människor man vill beskatta.
          </note>
          <note type="speaker">
            Anf. 46 Finansminister ANDERS BORG (M):
          </note>
          <note>
            Herr talman! Konkurrensen ökar i världsekonomin, och länder sätter
            sig ned och funderar på vad de kan göra för att hänga med i detta
            race och klara trycket från omvärlden. Då vill Peter Persson,
            Stefan Löfven, Jonas Sjöstedt och Gustav Fridolin vända sig inåt
            och gå i motsatt riktning. Vi ska försvaga konkurrenskraften,
            vi ska undergräva förutsättningarna för jobb i Sverige och vi
            ska sänka potentialen för reallöneökningar.
          </note>
          <note>
            Vad är det som bygger välstånd långsiktigt? Det är utvecklingskraft,
            forskning och utveckling, kunskap och företagsamhet. Det är också
            att vi belönar ansträngning och arbete. När vi sparar, investerar,
            arbetar och utbildar oss växer ett land. Om man i stället försöker
            straffbeskatta bort företagsamhet, forskning och utveckling och
            utbildning, vad händer då?
          </note>
          <note>
            Till att börja med förlorar man reallöneutveckling. Den politik
            som Peter Persson och Stefan Löfven står för tillsammans med Jonas
            Sjöstedt och Gustav Fridolin är en politik som gör att förutsättningarna
            för reallöneökningar i Sverige blir sämre. Vi har haft 20-procentiga
            reallöneökningar nu. Under denna tid har andra länder har haft
            väsentligt lägre ökningar. I somliga länder har lönerna till och
            med fallit, och i många länder har de stått och stampat.
          </note>
          <note>
            Dessutom förlorar man förutsättningar för jobb. Har vi inte företag
            som utvecklar produkter och som har forskning och utveckling i
            Sverige kommer inte heller industriproduktion att ligga här. Då
            förlorar vi generellt sett förutsättningar för jobb och utveckling.
          </note>
          <note>
            Socialdemokraterna vill höja skatterna till över 60 procent,
            detta utifrån en frågeställning här om att vi ska se över skattesystemets
            struktur. Den första fråga som då bör besvaras är: Vilken struktur
            tänker Socialdemokraterna på när en skatt på över 60 procent ska
            gälla för ingenjörer, forskare, jurister, ekonomer och alla de
            som är med och driver svensk konkurrenskraft? Men sedan ska den
            ned till 55 procent för bankdirektörer. För dem som har en lång
            akademisk utbildning ska vi alltså ha en straffskatt på över 60
            procent. Men för riktigt framgångsrika bankdirektörer ska inkomstskatten
            ned till 55 procent.
          </note>
          <note>
            Detta är en struktur som framstår som ytterst märklig och som
            är närmast obegriplig ur incitamentsperspektiv. Människor som
            har skaffat sig en lång utbildning för att bidra till Sverige
            ska vi alltså klämma åt. Men om man har blivit riktigt rik då
            ska skatten ned. Det är en mycket märklig struktur som Socialdemokraterna
            talar om.
          </note>
          <note>
            Vi ska vara klara över en sak. Enligt Finansdepartementets beräkningar
            tappar vi 80 procent av intäkterna med denna typ av skatteförslag.
            Andra, till exempel den socialdemokratiska stjärnekonomen Bertil
            Holmlund, har drivit tesen att det är 100 procent av intäkterna
            som bortfaller. Vi tappar alltså mellan 80 och 100 procent av
            intäkterna med denna typ av förslag. Ändå vill man genomdriva
            dem. Och man vill göra det i ett läge då svensk industris konkurrenskraft
            är mer ifrågasatt än på länge, då allt fler länder tittar på vad
            de kan göra för att ta över svenska verksamheter, locka jobb till
            sig och driva fram en utveckling i sina länder. Då vill Socialdemokraterna,
            Vänsterpartiet och Miljöpartiet möta detta med en antikonkurrenskraftspolitik.
          </note>
          <note>
            Man verkar inte heller vilja ta in att andra länder har gjort
            precis detta. Frankrike har gjort ett experiment med att förstöra
            sin egen ekonomi med höga marginalskatter. Varför tar man inte
            lärdom av detta? Varför vill man upprepa andras misstag när vi
            borde vilja arbeta tillsammans för att stärka Sverige?
          </note>
          <note type="speaker">
            Anf. 47 PETER PERSSON (S):
          </note>
          <note>
            Fru talman! Jag repeterar och erinrar om att interpellationen
            handlar om två frågeställningar, och finansministern har nu tre
            gånger avstått från att kommentera dem över huvud taget.
          </note>
          <note>
            Den första frågeställningen handlar nämligen om en översyn av
            skattesystemet i avsikt att göra det rättvist, bland annat att
            den orättvisa beskattningen av pensionärer ska uppgöra. Då säger
            finansministern att det skulle förstöra hela vår internationella
            konkurrenskraft om pensionärerna skulle betala lika mycket skatt
            som andra. Det är vad han säger.
          </note>
          <note>
            Min andra frågeställning är om han är beredd att låta ett viktigt
            element i rättvisan i skattepolitiken, nämligen värnskatten, vara
            värdesäkrad för kommande fyra år med de stora finansieringsbehov
            vi har. Men han glider runt även det.
          </note>
          <note>
            För finansministern finns det bara en enda väg för att Sverige
            ska kunna hävda sig i konkurrensen, och det är att vi ska tävla
            med andra länder om att sänka skatterna mest, detta i en värld
            där klyftorna blir större och välfärden och det som produceras
            fördelas alltmer orättvist.
          </note>
          <note>
            Finansministern försöker prata bort allt det som jag tror är
            den moderata strategin. Nu säger man inför valet att det ska vara
            ett skattesänkningsstopp, men man vägrar gå in i diskussioner
            om mer specifika frågor. Peter Norman uttryckte det tydligare
            i Riksdag &amp; Departement nyligen: Tittar vi framåt ska vi fortsätta
            den här vägen. Det måste bli större skillnader mellan att arbeta
            och att inte arbeta.
          </note>
          <note>
            Fortsatta orättvisor i skattesystemet är vad ni står för.
          </note>
          <note type="speaker">
            Anf. 48 FREDRIK SCHULTE (M):
          </note>
          <note>
            Fru talman! Jag tror att vi skulle kunna nå enighet, Peter Persson,
            kring att utvecklingen globalt sett, alltså att klyftorna ökar,
            är ett problem. Mot den bakgrunden är det tråkigt att Peter Persson
            inte vill diskutera den frågan seriöst utan hela tiden bara kör
            argumentationen att klyftorna ökar här i Sverige när det inte
            stämmer. Klassklyftorna har slutat att öka. Det var en period
            under slutet av 80-talet, under 90-talet och i början av 2000-talet
            då klassklyftorna ökade enormt mycket. Men den ökningen har avstannat
            under de senaste åren. Det beror på att vi har skapat reformer
            som har gjort att fler människor kommer i arbete och som har gjort
            att människor kan ta sig ur bidragsberoende och skaffa sig egenförsörjning.
          </note>
          <note>
            Om det finns något hot mot detta är det att skillnaden mellan
            arbetsinkomster och kapitalinkomster växer. Då finns det två sätt
            att hantera detta problem på. Det ena är höja skatten på kapitalinkomster.
            Det är det ingen som föreslår, inte ens socialdemokratin. Det
            beror på att det skulle skada svensk konkurrenskraft fruktansvärt
            mycket. Den enda slutsatsen av det är att vi måste få ned skatterna
            på arbete. Då är det tråkigt att Socialdemokraterna är så ideologiskt
            låsta att de inte kan diskutera denna fråga för att bekämpa klassklyftorna
            på ett mer konstruktivt sätt.
          </note>
          <note>
            Är ni beredda att förhandla om och diskutera en sänkning av skatten
            på arbete och höja andra skatter så att man kan få en bättre balans?
            I dagsläget är nämligen det stora problemet skillnaden mellan
            kapitalinkomster och arbetsinkomster. Där ligger du, Peter Persson,
            på exakt samma linje som regeringen.
          </note>
          <note type="speaker">
            Anf. 49 Finansminister ANDERS BORG (M):
          </note>
          <note>
            Fru talman! Den här debatten har rätat ut de frågetecken som
            finns och tydligt visat att svensk konkurrenskraft är hotad av
            att vi internationellt ser allt fler länder kliva in i världshandeln,
            där man förstärker sitt företagsklimat, där man lättar på sin
            skattebörda, där man utbildar människor allt bättre och där man
            säkrar att man klarar av att driva en politik som ger tillväxt.
          </note>
          <note>
            I Sverige har vi försökt att möta den utvecklingen med en bred
            politik för att förbättra företagsklimatet. Det har gett stora
            resultat: Tillväxten har varit högre i Sverige än i andra länder,
            sysselsättningen har utvecklats starkare, arbetskraften har vuxit
            mer och vi har lägre långtidsarbetslöshet och väsentligt bättre
            sammanhållning. Vi har de minsta inkomstskillnaderna av de jämförbara
            industriländerna, och vi har den lägsta andelen med låg materiell
            standard.
          </note>
          <note>
            Detta har vi uppnått genom att konsekvent förbättra klimatet
            för entreprenörskap. Vi har konsekvent och långsiktigt försökt
            minska regelbördan i svensk ekonomi. Vi försöker förstärka konkurrenskraften
            och konkurrensen på inhemska sektorer, för det är hela ekonomins
            kostnadsläge man tar med sig ut på de internationella marknaderna.
          </note>
          <note>
            Vi har konsekvent bedrivit en politik för att förbättra kompetensförsörjningen
            i Sverige – vi har gjort stora satsningar på forskning och utveckling,
            där vi dramatiskt har ökat med upp till 50 procent inom till exempel
            life science-forskningen. Vi har förbättrat arbetsmarknadens funktionssätt
            med större flexibilitet och fler människor som vill vara på arbetsmarknaden,
            därför att det lönar sig bättre att arbeta.
          </note>
          <note>
            Det har konsekvenser hur man bedriver politiken. Börjar man försämra
            konkurrenskraften och straffbeskatta utbildning sjunker och försämras
            också vår konkurrenskraft. Då blir det sämre reallöner, lägre
            tillväxt och färre jobb i Sverige. Då får vi en ökad utflyttning
            av jobb och utveckling från Sverige och därigenom sämre utveckling
            för alla medborgare. Det, fru talman, är vad denna debatt tydligt
            har visat.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2013/14:348 om gemensam välfärd eller
            Silver Life
          </note>
          <note type="speaker">
            Anf. 50 Finansminister ANDERS BORG (M):
          </note>
          <note>
            Fru talman! Peter Persson har frågat mig om jag är beredd att
            under detta och kommande årtionden tillförsäkra sjukvården och
            äldreomsorgen tillräckliga skattefinansierade inkomster för att
            garantera våra gamla en trygg ålderdom.
          </note>
          <note>
            Regeringen värnar om en gemensamt finansierad välfärd som kännetecknas
            av hög kvalitet och tillgänglighet i hela landet. Under finanskrisen
            vidtog regeringen kraftfulla åtgärder för att säkerställa finansieringen
            till välfärden, och resurserna till sjukvård och omsorg om äldre
            ökade med ca 9 procent eller 26 miljarder mellan 2006 och 2012,
            justerat för pris- och löneökningar. Av de ökade resurserna har
            70 procent använts för att möta den ökade demografiska efterfrågan,
            medan 30 procent har gått till att höja ambitionerna inom dessa
            områden.
          </note>
          <note>
            Regeringen har nyligen presenterat ytterligare satsningar på
            välfärden. I 2014 års ekonomiska vårproposition kan nämnas fler
            platser på utbildningar för specialistsjuksköterskor och barnmorskor.
            För att öka tillgängligheten i cancervården avsätter regeringen
            500 miljoner kronor per år 2015–2018. Dessa och fortsatt nödvändiga
            reformer, vare sig de sker på utgifts- eller inkomstsidan av budgeten,
            kommer att behöva finansieras krona för krona.
          </note>
          <note>
            De närmaste årtiondena ökar den demografiskt betingade efterfrågan
            på vård och omsorg, till stor del som följd av att de stora åldersklasser
            som är födda på 1940-talet blir äldre. Resurserna till sjukvården
            och äldreomsorgen bestäms främst av de kommunala skatteintäkterna,
            som beror på antalet arbetade timmar i ekonomin. Ökad sysselsättning
            är därför av största vikt och regeringens främsta mål för politiken.
          </note>
          <note>
            Den bedömning av finanspolitikens långsiktiga hållbarhet som
            presenteras i 2014 års ekonomiska vårproposition visar att de
            framtida ökade kostnaderna för vård och omsorg kan finansieras
            utan skattehöjningar.
          </note>
          <note type="speaker">
            Anf. 51 PETER PERSSON (S):
          </note>
          <note>
            Fru talman! Jag tackar finansministern för svaret.
          </note>
          <note>
            Finansministern verkar oerhört nöjd: Det finns inga problem,
            och det märks inte att skatterna har sänkts med 134 miljarder.
            Jag tror att väldigt många människor i vårt land inte känner igen
            sig i finansministerns beskrivningar av mer resurser till välfärden.
            Åk ut till förskolan där barngruppen är större! Åk till skolan
            där resultaten faller på ett oroande sätt! Besök den äldreomsorg
            där vinstjakten har släppts in! Eller åk runt och studera förlossningsvården
            i Stockholms län!
          </note>
          <note>
            Sveriges Kommuner och Landsting säger att det finns ett stort
            finansieringsbehov som inte täcks. Man anser att det år 2035 kommer
            att behövas ytterligare 200 miljarder till den gemensamma verksamheten.
            Ekonomistyrningsverket säger nu att skattesänkningar har skapat
            en obalans med 80 miljarder. Besparingar eller skattehöjningar
            i den nivån är oundgängligt viktiga.
          </note>
          <note>
            Då minskar kvaliteten i den gemensamma verksamheten, och det
            allvarliga som då inträffar är att människor väljer med fötterna
            – de flyr när de själva har möjlighet att skaffa något annat.
            Då lämnas några ensamma, och så är det inte längre ett samhälle
            där vi är tillsammans. Ett exempel på det är inslag när det gäller
            friskolor.
          </note>
          <note>
            Nu etableras ett nytt så kallat koncept av den kände moderaten
            Peje Emilsson: Silver Life. Kommunen ska stå för en grundfinansiering
            av äldreomsorgen, och sedan ska du ta dig in med din egen plånbok
            – du ska kunna köpa silver- eller guldkant. Det kan vara en bättre
            måltid, att få mer av omsorgen eller att ha någon som sitter och
            läser den älskade romanen. Är detta en utveckling finansministern
            anser rimlig? Det handlar om att öppna system i vårt land och
            blanda finansieringen. I grunden är den gemensam, men sedan bestämmer
            din egen plånboks tjocklek hur mycket kvalitet du kan få.
          </note>
          <note>
            Därför är mina frågeställningar: Är finansministern beredd att
            tillföra sjukvården och äldreomsorgen resurser för att mota en
            privatisering och splittring av välfärden? Är finansministern
            då beredd att avstå från fortsatta skattesänkningar, för att tillse
            att vi får resurser?
          </note>
          <note>
            Den mest intressanta frågeställningen är: Kan finansministern
            här och nu säga att en sådan inriktning som jag beskriver – Silver
            Life – är skadlig för jämlikhet och solidaritet och därför inte
            en önskvärd utveckling?
          </note>
          <note type="speaker">
            Anf. 52 Finansminister ANDERS BORG (M):
          </note>
          <note>
            Fru talman! Låt mig redovisa hur sakförhållandena ser ut. Vi
            har för inte alltför länge sedan fått en gedigen och noggrann
            genomgång av hur svensk äldreomsorg står sig i förhållande till
            andra länder. OECD har jämfört och tittat på hur utvecklingen
            ser ut och hur vår status är.
          </note>
          <note>
            Man konstaterar att Sverige har de mest omfattande offentliga
            resurserna av alla EU-länder och alla jämförbara industriländer.
            Vi lägger 3,6 procent av bnp på långsiktig äldreomsorg, och det
            är mer än vad något av våra grannländer gör. Det är också väsentligt
            mer än vad några andra jämförbara länder gör. OECD konstaterar
            även att Sverige har den högsta personaltätheten av alla jämförbara
            länder när det gäller personal i äldreomsorgen i förhållande till
            antalet äldre – den högsta i världen. Man drar också slutsatsen
            att Sverige har det högsta antalet långvariga vårdplatser för
            äldre i sitt sjukvårdssystem av alla jämförbara länder.
          </note>
          <note>
            Vi lägger alltså störst resurser, vi har mest personal och vi
            har flest äldreomsorgsplatser. Det är den situation vi har. Det
            är den vården Peter Persson beskriver på ett sätt som närmast
            för tankarna till helt andra länder med helt andra system.
          </note>
          <note>
            När man diskuterar äldreomsorgen i Sverige kanske det är viktigt
            att också komma ihåg hur den fungerar. I Sverige har vi via skatteutjämningssystemet
            en finansiering av äldreomsorgen som gör att vi kan erbjuda bra
            äldreomsorg i hela Sverige, också i de bygder och områden där
            den egna skattekraften inte räcker till. I Sverige är det också
            så att alla grupper får del av den offentliga äldreomsorgen –
            den är driven så att alla människor, oavsett inkomst, social status
            eller utbildning, har möjlighet att få del av världens mest välfinansierade
            och välskötta äldreomsorg.
          </note>
          <note>
            Det är viktigt, därför att det är ett bra sätt att bygga sammanhållning
            att vi erbjuder alla människor, oavsett bakgrund och oavsett var
            de bor i Sverige, en bra gemensam service. Det har inte alls så
            negativa och skadliga effekter på tillväxten och arbetsmarknaden
            som om man till exempel bygger ut olika typer av omfördelningssystem.
          </note>
          <note>
            Vad är det som gör att vi har råd att ha den här välfärden? Det
            är två faktorer.
          </note>
          <note>
            Den ena är att i Sverige arbetar fler människor än i andra länder.
            Vi har i dag den högsta sysselsättningsgraden av alla EU-länder.
            Vi har passerat Holland och tagit oss upp i topp. Vi har fler
            som kliver in på arbetsmarknaden och fler som vill betala skatt
            i vårt land. Det gör att vi har bättre intäkter att klara hög
            kvalitet i omsorgen och att omfördela över landet så att alla
            får en bra omsorg.
          </note>
          <note>
            Den andra viktiga faktorn är att vi har en konkurrenskraft som
            gör att lönerna i Sverige kan stiga. Det finns andra länder som
            har klarat sig bra på arbetsmarknaden, till exempel Tyskland,
            men där har det köpts till priset av obefintlig eller mycket svag
            reallöneutveckling under de senaste 10–20 åren. Då har man inte
            de skatteintäkter som behövs för att ha den absolut bästa välfärden.
          </note>
          <note>
            Det här är alltså en politik som har fungerat väl. Om vi inte
            prioriterar att höja skatterna, så att vi flyttar ut från Sverige,
            om vi inte vill bygga ut bidragssystem som låser fast människor
            i utanförskap och om vi inte borrar hål i skattesystemet för att
            ge gräddfiler åt de allra rikaste, ja, då har vi resurser, tillväxt
            och reallönetillväxt nog för att få skatteintäkter som gör att
            vi har råd med en bra och högkvalitativ välfärd för alla.
          </note>
          <note>
            Det är här det blir så tydligt hur valen ser ut i svensk politik.
            Bygger man politik för konkurrenskraft, för att alla ska vara
            i arbete och för att man inte ska ha ett omfattande utanförskap,
            då klarar man välfärden. Börjar man undergräva konkurrenskraften,
            slå ut jobb och driva ut företag från Sverige försämrar man också
            förutsättningarna för välfärd.
          </note>
          <note type="speaker">
            Anf. 53 PETER PERSSON (S):
          </note>
          <note>
            Fru talman! Jag tror att många människor har svårt att förstå
            finansministerns stolthet över det egna värvet. Det finns inte
            ett problem i det svenska samhället.
          </note>
          <note>
            Äldreomsorgen brottas med svårigheter att få ihop pengar och
            med besparingar, och det är problem i förskolan och med de fallande
            resultaten i skolan. Det är naturligtvis effekter av en politik
            som ensidigt handlar om att sänka skatter. Men den moderatledda
            regeringen försöker i dag föra ett annat resonemang och framför
            allt att inte svara på frågor här i riksdagens kammare.
          </note>
          <note>
            Återigen är min centrala frågeställning i den här debatten: Tycker
            finansministern att det Silver Life-koncept som nu håller på att
            etableras i landet är rimligt? Du tar med dig en grund av kommunal
            finansiering och köper sedan till dig och får en bättre äldreomsorg.
            Ska vi särskiljas på ålderns höst? Ska vi inte tillgodose behoven
            solidariskt, utan är det den egna plånboken som ska betala bättre
            mat, bättre service, mer upplevelser och lust för mig som gammal?
          </note>
          <note>
            Det är groteskt orättvist. Därför har socialdemokratin alltid
            tagit striden för jämlika former i skola, vård och omsorg. Det
            har inte Anders Borg. Jag tror att man försöker tala nästan socialdemokratiskt
            men har sedan den gamla strategin.
          </note>
          <note>
            Finansministern minns väl vad han skrev i boken Generell välfärd
            – bara magiska ord? Att på ett rationellt och humant sätt nedmontera
            den generella välfärdspolitiken måste vara politikens viktigaste
            uppgift de närmaste tre fyra decennierna. Det var när du satt
            hos Bildt och skrev tal och politik. Och finansministern fick
            sällskap av statsministern, som vid samma tid skrev boken Det
            Sovande Folket . Han jämförde där välfärdsstaten med pest, smittkoppor
            och aids. Den svenska modellen har gjort svenska folket mentalt
            handikappade och beroende av politiker. Det var faktiskt så som
            välfärdsstaten beskrevs av finansministern och statsministern
            för inte så länge sedan.
          </note>
          <note>
            När de här tankarna finns i grunden i Moderata samlingspartiet
            ideologiskt måste jag fråga finansministern: Du vill alltså inte
            ta avstånd från det som håller på att skapas i dag i det svenska
            samhället, att man ska kunna köpa sig en bättre välfärd? Detta
            faller ut därför att ni sänkt skatterna massivt. Besparingarna
            gör att människor flyr, och de som har en tjock plånbok kan köpa
            sig en bättre välfärd. Tycker finansministern verkligen att detta
            är en rimlig utveckling, eller är han beredd att mota den genom
            att tillse att vi har tillräcklig finansiering av det gemensamma?
            Det är min fråga.
          </note>
          <note type="speaker">
            Anf. 54 FREDRIK SCHULTE (M):
          </note>
          <note>
            Fru talman! Jag förstår att den retorik som Peter Persson använder
            säkert går hem och ger stora applåder på Folkets Hus och ABF-föreläsningarna
            hemma i Jönköping. Men är det någon som på allvar tror på detta?
          </note>
          <note>
            Vi har alltså nu haft en borgerlig regering i åtta år, och vi
            har tillfört 70 miljarder mer till välfärden. Lite sans vore rimligt,
            Peter Persson.
          </note>
          <note>
            Fru talman! Jag kommer ihåg när jag och min pappa i början av
            90-talet besökte min pappas gammelfaster. Om jag minns rätt var
            det i Norrköping. Jag kommer ihåg att det var en väldigt stark
            reaktion, därför att min gammelfaster låg i en sovsal på äldreboendet.
            Hon hade inget eget rum. Det var alltså på 90-talet eller kanske
            i slutet av 80-talet. Jag tycker att det säger ganska mycket om
            hur pass mycket bättre välfärden har blivit i Sverige under de
            senaste 20 åren.
          </note>
          <note>
            Det var inte bättre förr. Det var inte så att på 70- och 80-talen
            hade vi en fantastisk välfärd som kom alla till del. Nej, den
            har blivit bättre, och den har i huvudsak blivit bättre de senaste
            åtta åren. Det finns fortfarande många utmaningar och mycket kvar
            att göra för att säkerställa välfärden, men det har blivit bättre.
          </note>
          <note>
            Den svartmålning som Peter Persson ägnar sig åt är ohederlig.
            Den stämmer inte, är inte heller nyanserad och för inte debatten
            vidare.
          </note>
          <note>
            Om du, Peter Persson, hade lyssnat på finansministern här nu
            hade du kunnat konstatera att svaret på din första fråga var ett
            tydligt ja – Sverige ska ha en förstklassig välfärd som ska komma
            alla människor till del. Det innebär mer pengar.
          </note>
          <note>
            De som har följt den politiska debatten den senaste månaden kan
            konstatera att den här regeringen söker ett mandat från svenska
            folket för nästa mandatperiod som bygger på att vi ska höja skatter
            för att kunna säkra välfärden, i huvudsak skolan och sjukvården.
            Vi går inte fram med några skattesänkningar, men faktum är att
            det finns ett parti som gör det. Det finns ett parti i Sveriges
            riksdag som går till val på att sänka skatterna nästa mandatperiod,
            och det är alltså Socialdemokraterna.
          </note>
          <note>
            Här står Peter Persson och orerar om hur vi förstör välfärdsstaten,
            när vi i själva verket har satsat mer pengar på den, och säger
            att vi bara bryr oss om skattesänkningar. Samtidigt går Moderaterna
            och Alliansen till val på skattehöjningar, och den enda skattesänkning
            som föreslås kommer från socialdemokratin. Verkligheten och retoriken
            hänger över huvud taget inte ihop.
          </note>
          <note>
            Fru talman! Peter Persson frågar om vi för att garantera välfärdens
            fortsatta finansiering är beredda att avstå från skattesänkningar.
            Den frågan har vi svarat på och tydligt deklarerat i vår vårproposition.
          </note>
          <note>
            Frågan är, Peter Persson: Är Socialdemokraterna beredda att avstå
            från bidragshöjningar för att kunna säkra välfärdens fortsatta
            finansiering?
          </note>
          <note>
            Som jag sade i den förra interpellationsdebatten finns det ingen
            vänster i hela västvärlden som föreslår så omfattande bidragshöjningar
            som Socialdemokraterna. Är ni beredda att avstå dem för att säkra
            välfärdens fortsatta finansiering?
          </note>
          <note type="speaker">
            Anf. 55 Finansminister ANDERS BORG (M):
          </note>
          <note>
            Fru talman! När man lyssnar till oppositionens företrädare Peter
            Persson får man känslan av att Sverige är ett land på fallrepet
            där allt är dåligt och där verksamheter långsamt mals ned till
            ingenting.
          </note>
          <note>
            Samtidigt får vi en gedigen genomgång från industriländernas
            samarbetsorganisation OECD. Den visar att Sverige sticker ut.
            Vi satsar väsentligt mer på äldreomsorg än andra länder. Jag tror
            att det rör sig om i storleksordningen 20–30 miljarder mer än
            hos dem som kommer tvåa, Norge och Danmark. Jag tror att det handlar
            om, i runda slängar, 60 miljarder mer än Finland. Vi satsar inte
            bara mest; vi satsar också mycket mer än jämförbara länder.
          </note>
          <note>
            Av de jämförbara länderna har vi högst personaltäthet per tusen
            äldre. Vi har flest vårdplatser, trots att vi dessutom i allt
            större utsträckning bedriver vård i människors hem så att de har
            möjligheten att själva forma sin tillvaro. Därtill har vi ett
            system som är unikt genom att vi ger vård i hela Sverige till
            alla oavsett inkomst och bakgrund.
          </note>
          <note>
            Det är detta system vi har i dag. Det är detta system vi har
            förstärkt under dessa år och som vi tror på. Vi har tillfört 7
            miljarder till äldreomsorgen i fasta kronor under dessa år. Det
            ska jämföras med den budget som Peter Persson har skrivit där
            äldreomsorgen tillförs 100 miljoner, om jag minns rätt. Regeringen
            har gjort stora satsningar för att förbättra utbildningen av personalen
            i äldreomsorgen och för att det ska finnas skatteintäkter som
            gör att vi kan möta framtiden.
          </note>
          <note>
            Uppgiften för oss är givetvis att utveckla och modernisera den
            generella välfärdspolitiken. Hur gör man det? Den första punkten
            är att belöna ansträngningar. Det kanske allra viktigaste är att
            belöna ansträngningar i skolan så att unga människor i Katrineholm
            och Norrköping känner att det lönar sig att utbilda sig och att
            det finns lärare, föräldrar och klasser där eleverna stöttas så
            att de oavsett social bakgrund känner att det finns ett utbildningssystem
            för dem.
          </note>
          <note>
            Detta gäller lika mycket i arbetslivet. I skolan ska vi ha betyg,
            prov och välutbildade lärare som prioriterar kunskap. Arbetslivet
            och arbetsmarknaden måste präglas av omställningsförmåga. Vi ska
            inte trycka ut människor från arbetslivet utan öppna vägar in
            och säkra att skattetrycket är sådant för låg- och medelinkomsttagare
            att det lönar sig att arbeta. Det är därför vi i dag för första
            gången ser en majoritet av Sveriges kvinnor arbeta heltid och
            inte ser fallande andel i heltid som när Socialdemokraterna styrde.
          </note>
          <note>
            Därför är det så viktigt att fortsätta reformera välfärdssystemet,
            att reformera systemen som gör att det alltid lönar sig att komma
            tillbaka och att alltid ha skatteintäkter som gör att vi kan säkra
            kvaliteten i de verksamheter som bedrivs. Det är vår politik.
          </note>
          <note>
            Mot den står Peter Persson, Stefan Löfven, Jonas Sjöstedt och
            Gustav Fridolin. De har en annan idé. Deras idé är att systematiskt
            utforma politiken så att vi ska få låg tillväxt genom att rycka
            undan förutsättningarna för entreprenörsklimatet. De har en idé
            om att öppna vägarna till utanförskap genom att trycka bort människor
            från arbetsmarknaden. De har en idé om att undergräva förutsättningarna
            för reallöner för att de vill försämra företagsklimatet.
          </note>
          <note>
            Det är klart att vi förstår vad detta skulle leda till. Då går
            vi tillbaka till den politik som skapade 80–90 procent av de klyftor
            som Peter Persson så gärna talar om. Vi vet att 80–90 procent
            av ökningen av inkomstskillnader och 80–90 procent av ökningen
            i förmögenhetskoncentration skedde när vänsterpartierna tillsammans
            styrde Sverige. Man tryckte ut människor och skapade gräddfiler
            för miljardärer.
          </note>
          <note type="speaker">
            Anf. 56 PETER PERSSON (S):
          </note>
          <note>
            Fru talman! Det är så uppenbart. För frågan som avgör inriktningen
            på den moderatledda regeringens politik flyr finansministern.
          </note>
          <note>
            Jag har vid ett par tillfällen ställt den specifika frågan: Accepterar
            finansministern blandfinansiering i välfärden, det så kallade
            Silver Life-konceptet, där den egna plånboken förbättrar maten,
            servicen, boendet och så vidare?
          </note>
          <note>
            Det är en inkörsport till ett fullständigt systemskifte, men
            finansministern talar bara runt det.
          </note>
          <note>
            Jag förstår att denna debatt och den tidigare debatten vi hade
            är obehagliga för finansministern. Det handlar ju i grunden om
            hur vi ska finansiera välfärden i vårt land.
          </note>
          <note>
            Nyligen stoppade finansministern en utredning som Socialdepartementet
            hemställde om gällande gapet mellan verksamhetsbehov och finansiering.
            Alla de besparingar, blöjvägningar och neddragningar som är i
            välfärden i dag låtsas finansministern inte om.
          </note>
          <note>
            Under trycket av skattesänkningarna kommer nu systemet där de
            som har resurser får köpa sig fria. Det är djupt orättfärdigt,
            men finansministern vill inte kommentera det.
          </note>
          <note>
            Låt mig till sist säga: För Moderaterna är trygghet och välfärd
            något annat än för mig. Schulte blamerar sig fullständigt när
            han frågar om vi kan svara för bidragsstopp. Jag repeterar: Den
            som är arbetslös eller sjuk har inte valt detta utan förtjänar
            solidaritet av oss andra.
          </note>
          <note type="speaker">
            Anf. 57 FREDRIK SCHULTE (M):
          </note>
          <note>
            Fru talman! Jag tror att det var Joakim von Anka som sade att
            det inte är de stora inkomsterna utan de små utgifterna som gör
            en rik. Det kan vara värt att tänka på.
          </note>
          <note>
            Självklart måste vi ha skatter som inbringar de medel vi behöver
            för att finansiera välfärden, men om vi slösar bort dessa pengar
            på annat blir det inte mycket till välfärd.
          </note>
          <note>
            Peter Perssons parti Socialdemokraterna går fram med massiva
            bidragshöjningar som saknar motstycke i hela västvärlden. Inget
            socialdemokratiskt parti i hela Europa går fram med sådana offensiva
            bidragshöjningar.
          </note>
          <note>
            Det handlar på ett mycket konkret sätt om att höja bidragen för
            dem som tjänar lite mer. Den börsmäklare som blev arbetslös under
            finanskrisen kommer att få ungefär 5 000 kronor mer i arbetslöshetsbidrag
            vilket gör att han kommer att få mer pengar i a-kassa än vad ett
            vårdbiträde får i lön. Om det är solidaritet måste nog Socialdemokraterna
            utveckla lite mer vad de lägger i det begreppet.
          </note>
          <note>
            Finansministern har varit tydlig med att Sverige ska ha en förstklassig
            välfärd som ska tillmötesgå alla. Alla ska få en del av världens
            främsta välfärd.
          </note>
          <note>
            Välfärden har fått 70 miljarder mer under denna regering, och
            vi vill fortsätta utveckla den. Därför går vi fram skattehöjningar
            medan Socialdemokraterna lägger fram skattesänkningar.
          </note>
          <note type="speaker">
            Anf. 58 Finansminister ANDERS BORG (M):
          </note>
          <note>
            Fru talman! Jag har redovisat hur svensk äldreomsorg ser ut.
            Jag har redovisat att vi har större resurser än vad man har i
            andra industriländer och övriga Europa. Jag har redovisat att
            till och med jämfört med Danmark, Finland och Norge, som har väl
            utbyggda välfärdsstater, lägger Sverige betydligt större resurser
            på äldreomsorg.
          </note>
          <note>
            Vi har flest anställda per tusen äldre och fler långvariga vårdplatser
            trots att vi har en mer omfattande verksamhet med hemtjänst än
            vad de flesta andra länder har.
          </note>
          <note>
            Vi erbjuder denna verksamhet till alla överallt genom att det
            är ett öppet välfärdssystem där människor kommer in oavsett inkomst
            och där vi har en utjämning som gör att vi erbjuder lika villkor
            över hela landet. Det är den politik denna regering har stått
            för.
          </note>
          <note>
            Vår politik har fungerat. Vi har över 250 000 fler i sysselsättning,
            och 50 000 fler unga kvinnor arbetar. Andelen kvinnor som arbetar
            heltid har för första gången någonsin kommit upp i en majoritet.
            Vi har tillfört vård och omsorg 7 miljarder kronor i fasta löne-
            och prisjusterade pengar.
          </note>
          <note>
            Sedan är skiljelinjerna i svensk politik väldigt tydliga. Vänsterpartierna
            står för en konsekvent politik för att nedmontera konkurrenskraft
            och öppna för ökat utanförskap med sämre reallöner och ökade klyftor
            som följd.
          </note>
          <note>
            Om det enda man kan erbjuda svaga grupper på arbetsmarknaden
            är att trycka ut dem i fattigdomsfällor och utanförskap växer
            klyftorna. Om man höjer skatterna och tvingas öppna gräddfiler
            för de allra rikaste ökar klyftorna. Det är så vägvalet i svensk
            politik ser ut. Antingen håller vi ihop Sverige med allianspartierna,
            med en politik för arbete som ger välfärd, eller också delar vi
            Sverige med vänsterpartiernas politik.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2013/14:356 om sänkningen av hotell-
            och restaurangmomsen
          </note>
          <note type="speaker">
            Anf. 59 Finansminister ANDERS BORG (M):
          </note>
          <note>
            Fru talman! Peter Persson har frågat mig om jag har för avsikt
            att se över sänkningen av restaurangmomsen till förmån för vad
            Peter Persson anser vara mer sysselsättningsskapande åtgärder.
            Peter Persson har också frågat mig om jag avser att ta avstånd
            från det som enligt Peter Persson är kampanjstöd som utifrån egenintressen
            nu ges för den nedsatta restaurangmomsen av McDonalds, Max med
            flera.
          </note>
          <note>
            Den 1 mars 2011 överlämnade Utredningen om sänkt moms på vissa
            tjänster delbetänkandet Sänkt restaurang- och cateringmoms . Utredningens
            analys av den sänkta restaurangmomsen visade på gynnsamma effekter
            på den samhällsekonomiska effektiviteten, sysselsättningen och
            de administrativa kostnaderna för företagen. Regeringen valde
            att i samband med budgetpropositionen för 2012 sänka restaurangmomsen.
          </note>
          <note>
            Regeringen ser ständigt över sina reformer. Detta gäller även
            den sänkta restaurangmomsen. I november 2011 gav regeringen Konjunkturinstitutet,
            Tillväxtanalys och Skatteverket i uppdrag att följa upp effekterna
            av den sänkta restaurangmomsen.
          </note>
          <note>
            Jag kan således konstatera att effekten av den sänkta restaurangmomsen
            ses över noggrant, oberoende av branschintressen. Regeringen inväntar
            fortfarande utvärderingar av de långsiktiga effekterna, men hittills
            kan jag konstatera att utvärderingarna visar på positiva effekter
            på sysselsättningen som ligger i linje med de bedömningar regeringen
            gjort.
          </note>
          <note type="speaker">
            Anf. 60 PETER PERSSON (S):
          </note>
          <note>
            Fru talman! Arbetslösheten är vårt lands stora samhällsproblem.
            Det är ett gigantiskt slöseri med resurser, och det plågar enskilda
            människor. Det är regeringens stora misslyckande.
          </note>
          <note>
            Den strategi man har valt handlar ensidigt om att sänka skatter
            genom så kallat jobbskatteavdrag eller om att sänka enskilda kostnader.
            Man har helt glömt att det finns något som heter näringspolitik,
            till exempel satsning på infrastruktur, forskning och utbildning
            och strategier för skilda branscher, eller arbetsmarknadspolitik
            – att ha en trygg arbetslöshetsförsäkring som gör att man kan
            gå vidare och att ha omskolning, vidareutbildning och kompetensutveckling.
          </note>
          <note>
            Regeringen har rustat ned både arbetsmarknadspolitik och näringspolitik.
            I stället flyr man in i ett tänkande där det bara handlar om att
            sänka kostnader för arbetskraft. En generell och dyr åtgärd har
            särskilt varit riktad mot ungdomar. Ett och ett halvt år efter
            hotell- och restaurangmomsens halvering säger SCB att detta inte
            haft någon effekt eller att effekten är tveksam.
          </note>
          <note>
            Visita säger att 4 000 nya jobb har skapats. De är naturligtvis
            en part i sammanhanget. Eftersom kostnaden för reformen är 5,4
            miljarder, finansministern, kostar varje jobb 1,3 miljoner kronor!
            Det hade naturligtvis kunnat ge en helt annan effekt om man hade
            anställt lärare eller undersköterskor, om man hade haft en inkomstöverföring
            till barnfamiljer och sänkt barnbidraget eller om man hade sänkt
            skatterna så att pensionärerna fått ett rimligare utfall jämfört
            med andra.
          </note>
          <note>
            Detta vill finansministern inte diskutera. I stället går han
            till attack. Jag tycker att det är beklagligt att finansministern
            inte vill pröva intellektuellt om det är en rimlig åtgärd att
            varje nytt jobb har kostat 1,3 miljoner kronor i en bransch där
            vinsterna ökat kraftigt under samma tid. Då har man gått ungdomen
            förbi i en bransch som många gånger präglas av låga löner.
          </note>
          <note>
            Finansministern vill inte pröva om politiken inte räcker till
            eller om den är undermålig. Han vill inte heller kommentera det
            kampanjstöd regeringen har fått från branschen. Det är brev till
            anställda från ett företag där man säger: Rösta rätt! Det är en
            kampanj och en dubbelstöt från Visita under ledning av Maud Olofsson.
          </note>
          <note>
            Tycker finansministern om det kampanjstöd han får, eller är han
            beredd att ta avstånd från det? Och framför allt: Är han beredd
            att pröva åtgärden? Är den inte väldigt kostsam och ineffektiv,
            finansministern?
          </note>
          <note type="speaker">
            Anf. 61 LENA ASPLUND (M):
          </note>
          <note>
            Fru talman! Hur kommer det sig, Peter Persson, att du kan såga
            en hel bransch? För det är vad du gör med de här frågorna. Du
            tycker att man går ut och kampanjar för en alliansregering. Som
            företagare har man väl rätt att yttra sig och tycka vad man vill.
            Vi har åsiktsfrihet i det här landet.
          </note>
          <note>
            Det har tillkommit många arbetstillfällen. Glöm inte vilka som
            får arbete till följd av den sänkta momsen på restauranger och
            hotell! Det är unga som ofta inte har någon högre utbildning eller
            kanske inte ens har avslutat gymnasiet.
          </note>
          <note>
            Jag har besökt många restauranger och träffat restaurangägare.
            Det kanske Peter Persson också borde göra. Hittills är det inte
            en enda som har sagt: Vi vill gå tillbaka till 25 procents moms.
            När man frågar vilka de anställer svarar de: Vi tittar på det
            som passar oss, gärna unga som är billiga, för det tar ett tag
            att skola in.
          </note>
          <note>
            I restaurangbranschen tittar man inte alls på samma sätt på att
            personen har avslutade studier eller högskolestudier, utan man
            tittar på att det är en person som passar. Detta är jobb även
            för ungdomar som studerar och vill tjäna lite extra pengar.
          </note>
          <note>
            Vad är problemet, egentligen? Är det att vi har fått fler arbetstillfällen
            eller att vi har minskat antalet konkurser? Där är man rätt tydlig.
            Jag har träffat flera företagare som kanske inte har sin restaurang
            på Stureplan utan någonstans utanför Skellefteå eller i Småland.
            De säger: Tack vare detta har vi överlevt. Vi klarar det.
          </note>
          <note>
            Skatteverket har kommit med en rapport som säger att man har
            minskat skattefusket med ungefär 700 miljoner. Det är väldigt
            bra. Jag antar att Peter Persson någon gång har ätit på en vägkrog
            eller något gatuköksaktigt där det står Äter ute, Catering eller
            Hämtar maten på kvittot fast man har suttit där.
          </note>
          <note>
            Det har varit en svår gränsdragningsfråga också. Vi har diskuterat
            det här i kammaren tidigare. Jag träffade en företagare med en
            verksamhet där man både kunde hämta mat och sitta där och äta.
            Ett exempel var att en kund kom och sade att maten skulle tas
            med, och 12 procents moms slogs in. Personen i fråga gick sedan
            ut och mötte en kompis i dörren som sade: Jag ska äta men sitta
            här. Då tog den första personen sin lilla påse med sig in och
            satte sig vid bordet. Vad händer i en sådan situation? Det har
            varit en stor gränsdragningsproblematik när det gäller detta.
          </note>
          <note>
            Min fråga till Peter Persson är: Vill ni höja momsen på övrig
            mat till 25 procent? Blir det mer rättvist då? Det är orättvisa
            eller någonting liknande som driver er, för ni tycker ju inte
            att det här är okej.
          </note>
          <note>
            Konjunkturinstitutet sade att 4 000 jobb är en direkt följd av
            momssänkningen. Sedan har vi de halverade arbetsgivaravgifterna
            för unga också. Visita säger att det är 10 000 fler arbeten som
            har skapats. Någonstans mellan 4 000 och 10 000 arbeten har alltså
            skapats. Sedan får man väl se på sikt hur många arbeten det blir
            som skapas.
          </note>
          <note>
            Kom med något bättre förslag på en reform som gynnar de unga
            – inte Amsåtgärder, utan en riktig reform! Det här har gjort det
            plus att vissa företag har undgått att gå i konkurs. Ingen ska
            säga att restaurangbranschen skär guld med täljkniv.
          </note>
          <note type="speaker">
            Anf. 62 GUNNAR ANDRÉN (FP):
          </note>
          <note>
            Fru talman! Peter Persson ställer många ideologiskt intressanta
            interpellationer, och det här är väl en av de allra mest intressanta,
            åtminstone den andra frågeställningen. Den gör mig som liberal
            ganska bekymrad. Peter Persson önskar nämligen att regeringen
            ska ta avstånd från en viss åsikt från ett företag.
          </note>
          <note>
            Jag menar att det är oerhört viktigt att vi håller på den fria
            åsiktsbildningen i det här landet. Man kan lätt vända på det här,
            fru talman, och säga att regeringen skulle ta avstånd från det
            som Hotell- och restaurangfackets ordförande Niia säger. I motsats
            till Peter Persson tycker hon att man inte ska höja restaurangmomsen.
            Jag försvarar absolut ordföranden för LO-förbundets hotell- och
            restaurangfacks och alla medlemmars rätt att tycka vad de vill
            om det här. Om regeringen skulle ta avstånd från någon åsikt som
            en enskild person eller något fackförbund har i det här landet
            skulle jag omedelbart anmäla finansministern till konstitutionsutskottet,
            för så gör man inte. Jag tycker att Peter Perssons, en socialdemokratisk
            riksdagsledamot, fråga om att regeringen ska ta avstånd från en
            viss åsikt är mycket uppseendeväckande.
          </note>
          <note>
            Fru talman! Jag återgår nu till huvudfrågan som det här gäller,
            nämligen sänkningen av restaurangmomsen. Kanske är det inte bara
            jag utan någon annan också som varje dag gör som jag och lägger
            sig ned och sover och under huvudkudden har valmanifestet från
            Socialdemokraterna, Vänsterpartiet och Miljöpartiet från den 31
            augusti 2010. Det är underskrivet av Mona Sahlin, Lars Ohly och,
            tror jag, Maria Wetterstrand.
          </note>
          <note>
            Vad kan man läsa i punkt 5, som handlar om stärkt konkurrenskraft?
            Jo, att dessa tre partier om de vinner regeringsmakten ska överväga
            att sänka restaurangmomsen. Det finns också någon annan reservation
            som gäller all moms om det ekonomiska läget så tillåter.
          </note>
          <note>
            Peter Perssons parti gick till val på att man skulle sänka restaurangmomsen.
            Var glad över att regeringen har gjort det som ni ville göra,
            och var inte så bekymrad över detta! Jag var själv en av dem som
            var ganska fundersamma över detta skattesänkningskrav. Det tillhörde
            inte Folkpartiets prioriterade skattesänkningar, det ska jag gärna
            medge. Men nu när Socialdemokraterna, Vänsterpartiet och Miljöpartiet
            gick till val på detta får de väl pröva det också. Sedan tycker
            jag att det är klokt som finansministern säger att man nu i efterhand
            får se om detta var en klok politik eller inte.
          </note>
          <note>
            Ni ska vara glada och inte gå till angrepp mot er egen politik
            och att man har genomfört den. Peter Persson var ju kandidat till
            2010 års program och läste det säkert väldigt ingående. Annars
            kan man fråga sig: Om ni inte menade någonting med detta, vilka
            övriga punkter var det som ni inte menade någonting med? Man måste
            ju tro på det som står i ett valmanifest, för det är ju inte vilket
            dokument som helst. Peter Persson har läst det så noggrant att
            han vet att Socialdemokraterna gick till val på detta förslag.
            Nu tycker ni att det är ett jättedåligt förslag och alla dömer
            ut det. Men varför framförde ni då detta förslag?
          </note>
          <note type="speaker">
            Anf. 63 Finansminister ANDERS BORG (M):
          </note>
          <note>
            Fru talman! Målet för regeringens politik är full sysselsättning.
            Alla som vill och kan ska ha ett arbete. Vi för en konsekvent
            politik för att förverkliga full sysselsättning. Vi har arbetat
            för att det ska vara fler som vill arbeta, fler som kommer in
            på arbetsmarknaden, som lämnar bidragssystem eller som kommer
            in och stannar kvar längre. Vi har fört en politik för att fler
            ska anställa, och vi ska alltså ha ett kostnadsläge som gör att
            man är beredd att anställa fler människor. Vi har fört en politik
            som ska göra att det finns fler företag i Sverige.
          </note>
          <note>
            Det här är en politik som förbättrar konkurrenskraften, som förenar
            reallönetillväxt med en ökad sysselsättning. Vi ser resultaten.
            Vi har 250 000 fler i sysselsättning i dag, vi har den högsta
            sysselsättningsgraden bland jämförbara länder, vi har 50 000 fler
            unga kvinnor på arbetsmarknaden och för första gången arbetar
            en majoritet av kvinnorna heltid.
          </note>
          <note>
            Varför är då restaurangsektorn en del av den här strategin för
            full sysselsättning? Det finns många skäl till det. Den är en
            del av den inhemska sektorn, det är en arbetskraftsintensiv sektor
            och det är en sektor där väldigt många unga arbetar. 40 procent
            av de anställda är ungdomar. Därtill har andelen utrikes födda
            som jobbar i den här sektorn ökat dramatiskt under de här åren
            från 25 till 40 procent. Det här är alltså en sektor där 40 procent
            av de anställda är unga och 40 procent av de anställda är utrikes
            födda.
          </note>
          <note>
            Låt oss då titta på hur politiken har fungerat. Sysselsättningen
            har bara sedan 2008 ökat från ungefär 80 000 personer till över
            100 000 personer. Trots att vi alltså har gått igenom en mycket
            besvärlig internationell lågkonjunktur har sysselsättningen i
            den här sektorn ökat med något över 20 000 personer. Sedan den
            här åtgärden trädde i kraft handlar det om ungefär 10 000 personer
            i ökad sysselsättning.
          </note>
          <note>
            Det är naturligtvis svårt att belägga att det här hänger ihop
            med restaurangmomsen. Det finns många andra förslag som samtidigt
            har spelat stor roll. Vi vet inte hur många av de här jobben som
            egentligen beror på jobbskatteavdraget. Det är komplicerat att
            veta om en betydande del av de här jobben kanske hänger ihop med
            nedsättningen för ungdomar, för det här är en sektor där väldigt
            många ungdomar arbetar. Det kan också ha att göra med nystartsjobben
            som ger ett starkt stöd för dem som går från olika typer av bidragssystem
            in i arbete. Men förmodligen beror en inte obetydlig del av detta
            på lättnaderna som vi har gjort för restaurangsidan som har förenklat
            skattesystemet och gjort branschen mer attraktiv och som också
            lett till att vi fått ett kraftigt genomslag på sänkta priser.
          </note>
          <note>
            Socialdemokraterna vill höja skatten på restaurangbranschen,
            först med 6 miljarder direkt och sedan med ytterligare 15 miljarder
            indirekt. Det här är alltså en kraftig skattehöjning på en av
            de mest sysselsättningsintensiva verksamheterna i Sverige där
            40 procent av de som arbetar är unga och över 40 procent är utrikes
            födda.
          </note>
          <note>
            Det här är naturligtvis en politik som skulle leda till skadliga
            effekter på sysselsättningen Vi kan debattera hur stora de skadliga
            effekterna blir, men att det kan handla om en förlorad sysselsättning
            på någonstans uppemot 20 000 sammantaget av de två åtgärderna
            är i linje med de bedömningar som de flesta ledande experter gör.
            I ett läge där vi måste kämpa för varje jobb i Sverige, där konkurrenstrycket
            internationellt hårdnar, där vi får hålla i jobben, säkra företagen
            och säkra att vi har verksamheter i Sverige vill Socialdemokraterna
            tillsammans med Miljöpartiet och Vänsterpartiet lägga en tung
            skattebörda just på en arbetskraftsintensiv verksamhet. Det är
            mycket förvånande, fru talman.
          </note>
          <note type="speaker">
            Anf. 64 PETER PERSSON (S):
          </note>
          <note>
            Fru talman! Den 1 januari 2012 sänktes restaurangmomsen från
            25 till 12 procent. Nettokostnaden blev 5,5 miljarder. En del
            bedömare säger optimistiskt att kanske 4 000 jobb har åstadkommits.
            Men samtidigt säger man att annan konsumtion har minskat och att
            andra jobb har försvunnit. Sysselsättningstillväxten inom hotell-
            och restaurangbranschen är faktiskt mindre än när reformen sjösattes.
            Arbetslösheten bland unga har faktiskt ökat, inte minskat, sedan
            reformen sjösattes.
          </note>
          <note>
            Samtliga expertmyndigheter har i varierande mening dömt ut den
            halverade momsen på hotell och restaurang som dyr och ineffektiv.
            IFAU, Konjunkturinstitutet, Finanspolitiska rådet, Ekonomistyrningsverket,
            Arbetsförmedlingen och Riksrevisionen är samstämmiga. Till exempel
            Calmfors säger att det sannolikt inte har ökat sysselsättningen,
            utan man tränger undan jobb i andra sektorer. Jonung säger att
            det är branschstöd till en bransch som inte är i kris. Sänkningen
            kostar mycket i form av förlorade skatteintäkter.
          </note>
          <note>
            IFAU säger mycket brett och översiktligt att den sänkta arbetsgivaravgiften
            tillsammans med den halverade momsen har gett någonstans mellan
            10 000 och 14 000 jobb. De två åtgärderna tillsammans har alltså
            gett mellan 10 000 och 14 000 jobb.
          </note>
          <note>
            Om samma resurser hade tagits in i skolan hade vi fått 40 000
            lärare – 40 000 lärare i en skola där vi har problem med fallande
            resultat. Finansministern tyckte att det var bättre med 10 000
            jobb ute i restaurangnäringen. Samma resurser hade gett 50 000
            jobb i äldreomsorgen där många stressar svårt och många gamla
            längtar efter närhet. Men finansministern väljer 10 000 jobb i
            restaurangnäringen som kostar 1,4 miljoner styck.
          </note>
          <note>
            Därför har jag frågat finansministern om han över huvud taget
            har övervägt att göra en annan politisk bedömning än den han har
            gjort. Jag avslutar med frågeställningen som upprörde en tidigare
            talare, nämligen min bekant Gunnar Andrén. Finanspolitiska rådet
            formulerade 2012, apropå sänkningen av restaurangmomsen, att det
            riskerar att öka incitamenten för lobbying från intressegrupper
            som ser möjligheter till branschstöd. Det är just det vi ser i
            dag. Och jag har förstått att den moderatledda regeringen tycker
            att det är bra med stödet från en bransch som attackerar socialdemokratin
            för dubbelstötar och annat ovederhäftigt. Effekten på jobben har
            nämligen bevisligen inte varit som man säger.
          </note>
          <note type="speaker">
            Anf. 65 LENA ASPLUND (M):
          </note>
          <note>
            Fru talman! Peter Persson står här i talarstolen och blandar
            äpplen, päron, clementiner och apelsiner och gör en stor fruktsallad
            av det. Och den är sur, ska jag säga. Det är bara sänkningen av
            hotell- och restaurangmomsen som är problemet. Gunnar Andrén påpekade
            mycket riktigt att ni gick till val på det här 2010, men när alliansregeringen
            genomförde det var det plötsligt inte okej.
          </note>
          <note>
            I sitt första inlägg hänvisade Peter Persson till SCB. Jag tycker
            att Peter Persson ska läsa vad SCB skriver i dag. Antalet sysselsatta
            i Sverige fortsätter att öka. Det är faktiskt rätt hyggligt i
            Sverige – även om det inte låter så här i kammaren.
          </note>
          <note>
            Nu är Socialdemokraterna emot sänkningen av moms för restaurangbranschen.
            De dissar en hel bransch, som jag sade innan. Tre interpellationsdebatter
            tidigare ville Socialdemokraterna sänka energiskatten för vissa
            digitala energiintensiva företag. Är inte det påverkat av lobbning?
          </note>
          <note>
            Det låter som om vi har köpt hela restaurangnäringens intressen.
            Det handlar inte om det. Det handlar om att få unga människor
            utan långa utbildningar i jobb. Det är en fantastisk reform för
            att få det. Som jag sade innan är det också en reform som har
            minskat konkurserna. Det är nämligen en tuff bransch för många.
          </note>
          <note>
            Jag tycker att Peter Persson ska åka ut och träffa företrädare
            för branschen och höra vad de säger. Jag vet att ni har varit
            på Visita, och det ni fick höra där var inte riktigt vad ni ville
            höra.
          </note>
          <note>
            Det här är faktiskt en bra reform. Vi ska vara tacksamma för
            den, och vi ska vara tacksamma för att McDonalds anställer unga.
            De blir nämligen anställbara för andra tjänster eller jobb sedan.
            Det här är alltså bra. Håna inte företagare!
          </note>
          <note type="speaker">
            Anf. 66 GUNNAR ANDRÉN (FP):
          </note>
          <note>
            Fru talman! Jag var beredd att gratulera Peter Persson till hans
            tystnad i fråga om den andra delen av hans fråga, tills han tog
            upp den på slutet och gjorde ont värre.
          </note>
          <note>
            Jag måste nu absolut försvara Karl-Petter Thorwaldssons, Ella
            Niias och andra fackliga företrädares rätt att ha sina egna åsikter
            i frågan. Det skulle till och med kunna gälla kommunstyrelsens
            ordförande i Jönköping. Det ska inte finnas några restriktioner
            för vilka åsikter dessa människor vill ha om den politik som regeringen
            för, absolut inte. Detta är en grundläggande princip som är viktigare
            än såväl skattesänkningar som marginalskatter och så vidare. Fri
            opinionsbildning ska vi ha i det här landet! Heder åt både Karl-Petter
            Thorwaldsson, som uttalar sig mot regeringen, och åt Ella Niia,
            som uttalar sig för regeringen i frågan. Det ska vara fri opinionsbildning,
            och det är bra att LO-tidningen Arbetet – som den numera heter
            – inte har sådana restriktioner som gynnar tystnadens politik.
          </note>
          <note>
            När det gäller själva sakfrågan måste jag dock återkomma till
            att Socialdemokraterna genom Mona Sahlin, Vänsterpartiet genom
            Lars Ohly och Miljöpartiet genom Maria Wetterstrand den 31 augusti
            2010 i det senaste valmanifest som vi har sett från er – vi kanske
            inte får se något nytt från de här tre partierna – skrev att ni
            om ekonomin tillåter, där jag är medveten om att ni hade den restriktionen,
            inom den här mandatperioden skulle genomdriva en sänkning av restaurangmomsen.
          </note>
          <note>
            Peter Persson, var inte arg! Var glad över att regeringen har
            genomfört åtminstone delar av ert valmanifest!
          </note>
          <note>
            För övrigt vill jag också fråga: Om nu detta var dåligt, vilka
            övriga delar skulle vi inte tro på? Och framför allt, vilka delar
            av valmanifestet 2014 ska vi absolut inte tro på?
          </note>
          <note type="speaker">
            Anf. 67 Finansminister ANDERS BORG (M):
          </note>
          <note>
            Fru talman! Vi kan alltså konstatera att sysselsättningen i restaurangbranschen
            har ökat med 20 000 personer. I en tuff period i svensk ekonomi,
            från 2008 till 2013, har sysselsättningen ökat från 80 000 till
            100 000. Det är en kraftig ökning.
          </note>
          <note>
            Det är jättekomplicerat att belägga vilken del av regeringens
            politik som har haft störst effekter. Förmodligen har jobbskatteavdraget
            särskilt stora effekter för en sådan bransch som hotell och restaurang
            eftersom många människor går in på arbetsmarknaden där. Många
            har gått från deltid till heltid, vilket vi har sett att många
            kvinnor har gjort tack vare jobbskatteavdraget. 40 procent i hotell-
            och restaurangbranschen är också unga och har följaktligen påverkats
            av den sänkta arbetsgivaravgiften. Det är alltså svårt att bedöma
            om den har haft större effekt än till exempel restaurangmomsen.
            Lättnaderna som nystartsjobb och andra omläggningar av arbetsmarknadspolitiken
            har förmodligen också bidragit.
          </note>
          <note>
            Restaurangbranschen är en speciell bransch. 40 procent av de
            anställda är alltså unga, och 40 procent är utrikesfödda. Det
            är klart att det är viktigt att branschen har möjligheter att
            anställa också framgent. Det kommer att vara en inkörsport för
            många människor in på arbetsmarknaden, och det är också en bransch
            med förutsättningar att växa i takt med att allt fler människor
            tycker att det är värt att lägga pengar på mat, turism och kultur
            i Sverige.
          </note>
          <note>
            Mot den bakgrunden framstår Socialdemokraternas politik som mycket
            märklig. Att rikta skattehöjningar just mot en personalintensiv
            bransch där många jobb in på arbetsmarknaden skapas är en mycket
            märklig politik. Det finns skatter som man kan höja. Det finns
            till och med socialdemokratiska partier som höjer skatter i Europa,
            men då höjer de skatter på fastigheter eller på områden där de
            inte har så stora och direkta effekter på arbetsmarknaden, eller
            så höjer man på miljösidan där det kan behövas styrmekanismer.
          </note>
          <note>
            De svenska Socialdemokraterna är helt unika med idén att lägga
            skattehöjningarna på personalintensiv verksamhet. I takt med att
            vi har en allt tuffare globalisering, där vi får slåss för varje
            jobb i Sverige, vill Socialdemokraterna göra en stor omläggning
            av politiken. De vill höja skatterna på arbetskraftsintensiv verksamhet
            och använda pengarna till att i huvudsak bygga ut bidragssystem
            och gamla traditionella garantiåtgärder och förstärkta fas 3-program.
            Det är en mycket traditionell arbetsmarknadspolitik.
          </note>
          <note>
            Därmed ser vi riskerna. Bygger man ut bidragen, vidtar ännu fler
            åtgärder som innebär rundgång och samtidigt höjer skatterna på
            jobb då ökar riskerna för utanförskap. Då ökar också riskerna
            för större klyftor och för att vi återigen får en socialdemokratisk
            politik där man borrar upp gräddfiler för de allra rikaste, som
            man gjorde med arvs- och gåvoskatten med miljardärsundantaget
            och förändringarna i 3:12-reglerna, samtidigt som man låser fast,
            tränger ut och försämrar förutsättningarna för grupper med svagare
            ställning på arbetsmarknaden. Man trycker ut, bygger trösklar
            och hindrar. Det är så den socialdemokratiska politiken skapade
            80–90 procent av de klyftor vi nu diskuterar i Sverige. Det är
            den typen av åtgärder som slår undan fötterna för dem som behöver
            komma in på arbetsmarknaden och som leder till ökade klyftor.
            Det är en politik på väg bort från full sysselsättning, fru talman.
          </note>
          <note type="speaker">
            Anf. 68 PETER PERSSON (S):
          </note>
          <note>
            Fru talman! Sanningen är den att sysselsättningen i hotell- och
            restaurangbranschen har ökat under en tioårsperiod, men ökningen
            av anställda har inte varit tydlig när det gällt de så kallade
            reformerna som sänkt kostnaderna för anställda. Däremot har man
            kunnat se någonting annat.
          </note>
          <note>
            Jag har studerat ett hamburgerföretag som lämnat sina anställda
            rekommendationer om hur de bör rösta. Jag tycker faktiskt, Gunnar
            Andrén, att det är anmärkningsvärt när företag så direkt går ut
            mot sina anställda. Det är det jag debatterar med finansministern.
          </note>
          <note>
            År 2007 tog företaget i fråga vinstskutt ett, 31 procent. Arbetsgivaravgiften
            för unga steg med 1 procent. År 2009 tog det vinstskutt två, 47
            procent. Arbetsgivaravgiften för unga sänktes – det var steg två.
            År 2009 togs vinstskutt tre, 17 procent. Restaurangmomsen sänktes.
            Det visar att reformen kostnadsmässigt hamnat på annan plats än
            den som var den avsedda och önskvärda.
          </note>
          <note>
            Jag förstår att Maud Olofsson som ordförande i Visita utnyttjar
            sina nära kontakter med finansministern och statministern för
            att påverka och formulera kampanjstöd politiskt mot socialdemokratin.
            Man har naturligtvis rätt att diskutera, debattera och föra fram
            synpunkter, men jag delar den uppfattning som Finanspolitiska
            rådet hade 2012 och väl fortfarande har. Den lobbningen har inte
            varit nöjaktig.
          </note>
          <note type="speaker">
            Anf. 69 Finansminister ANDERS BORG (M):
          </note>
          <note>
            Fru talman! Regeringen bedriver en mycket konsekvent politik
            för full sysselsättning. Vi tycker att arbete för alla och förutsättningar
            för alla att vara på arbetsmarknaden är centrala utgångspunkter.
            Det beror på att arbetet är viktigt i sig. Det är genom att arbeta
            vi bidrar till våra medmänniskor, det är genom att arbeta vi skapar
            sammanhang och det är genom att vara i arbetslivet vi skapar oss
            en väg genom yrkeslivet som ger trygghet.
          </note>
          <note>
            Då är det problematiskt att Sverige ofta har högre trösklar för
            unga människor att komma in än många andra länder. Vi vet av utredning
            efter utredning vad trösklarna består i. Sverige har relativt
            höga skatter. Sverige har omfattande regelverk. Sverige har mer
            omfattande bidragssystem och mer omfattande Amsåtgärder än de
            flesta andra länder. Det har vi försökt reformera för att förbättra
            förutsättningarna för människor att få arbete, och vi ser att
            den politiken har fungerat med över 250 000 i ökad sysselsättning.
            50 000 unga kvinnor har fått arbete, fler arbetar heltid och i
            hotell- och restaurangbranschen ser vi en ökning från 80 000 i
            sysselsättning till 100 000 år 2013. I år kommer vi säkert att
            se en ytterligare ökning.
          </note>
          <note>
            Det beror på att politiken fungerar. Den skyddar jobb i Sverige
            och skapar förutsättningar för unga människor att komma i arbete.
            Att backa från den politiken och börja undergräva förutsättningarna
            för forskning och utveckling, för företagsamhet, för kunskap,
            för arbete och i stället lägga resurserna på att trycka bort människor,
            trycka ut människor, stänga ute människor, låsa fast människor
            i ett ekorrhjul av Amsåtgärder vore en skadlig politik för tillväxten,
            jobben och sammanhållningen, fru talman.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2013/14:437 om deportationer av asylsökande
            med asylrätt
          </note>
          <note type="speaker">
            Anf. 70 Statsrådet TOBIAS BILLSTRÖM (M):
          </note>
          <note>
            Fru talman! Jabar Amin har frågat mig vad jag avser att göra
            för att förhindra att svenska myndigheter, såsom Migrationsverket,
            bryter mot asylrätten genom att deportera asylsökande som bevisligen
            riskerar förföljelse, fängelse, tortyr eller dödsstraff. Jabar
            Amin hänvisar också till ett enskilt ärende.
          </note>
          <note>
            Jag vill börja med att understryka att regeringen inte har någon
            roll i den process som omfattar prövningar av asylansökningar.
            Det innebär att jag inte får ingripa i eller påverka ansvariga
            myndigheter eller domstolar i deras handläggning av enskilda ärenden.
          </note>
          <note>
            Allmänt kan dock följande sägas. Den som söker asyl i Sverige
            får sitt skyddsbehov prövat i enlighet med utlänningslagen. Bedömningarna
            görs alltid utifrån omständigheterna i det enskilda fallet. Asylsökande
            som befinner sig i Sverige och som bedöms vara flyktingar, alternativt
            skyddsbehövande eller övriga skyddsbehövande, har rätt till uppehållstillstånd.
            En avvisning eller utvisning av en person förutsätter enligt utlänningslagen
            att personen i fråga inte är i behov av skydd och inte heller
            av andra skäl ska beviljas uppehållstillstånd i Sverige. I den
            prövning som görs ska Migrationsverket och migrationsdomstolarna
            även beakta eventuella hinder mot att verkställa beslut om avvisning
            eller utvisning.
          </note>
          <note>
            Om det framkommer nya omständigheter efter att ett beslut om
            avvisning eller utvisning vunnit laga kraft kan Migrationsverket
            pröva om dessa omständigheter utgör verkställighetshinder. En
            redan beslutad avvisning eller utvisning av en utlänning får aldrig
            verkställas till ett land om det finns skälig anledning att anta
            att han eller hon riskerar dödsstraff, kroppsstraff, tortyr eller
            annan omänsklig eller förnedrande behandling eller bestraffning.
          </note>
          <note>
            Det nuvarande regelverket ger goda förutsättningar för en rättssäker
            prövning och svarar mot höga krav på rättssäkerhet. Jag ser inga
            anledningar att förändra det.
          </note>
          <note type="speaker">
            Anf. 71 JABAR AMIN (MP):
          </note>
          <note>
            Fru talman! Låt mig börja med att tacka migrationsminister Tobias
            Billström för att han besvarar interpellationen och debatterar
            denna viktiga fråga om asylrätt.
          </note>
          <note>
            Som jag skrev i min interpellation är rätten till asyl och fristad
            en universell rätt. Den regleras i FN:s konvention om de mänskliga
            rättigheterna. Detta har också Sverige antagit i lag.
          </note>
          <note>
            Det finns dock nu starka skäl att anta att efterlevnaden av vår
            utlänningslag inte är den vi önskar. Det finns tydliga fall som
            visar att det inte alltid blir den rättssäkerhet som vi eftersträvar.
            Vi har klara belägg för detta i exempel efter annat.
          </note>
          <note>
            Jag ska illustrera med ett exempel från förra månaden. Efter
            beslut från våra migrationsmyndigheter gjorde polisen allt vad
            den kunde för att deportera en asylsökande peshmerga, alltså en
            person som kämpat för frihet i de kurdiska bergen mot den iranska
            regimen, till just den regim han flytt ifrån. Personen tillhörde
            frihetsorganisationen KDP, Kurdistans demokratiska parti i Iran,
            som kämpar för kurdernas frihet i de östra delarna av Kurdistan.
            Denna person har varit gerillasoldat i fem år och kämpat för demokrati,
            yttrandefrihet och frigörelse. När han efter många år hamnar här
            i Sverige och söker asyl försöker sedan våra myndigheter skicka
            tillbaka honom till just den regim han kämpat emot i bergen med
            vapen i hand och flytt ifrån.
          </note>
          <note>
            Tobias Billström! Du vet mycket väl att den iranska regimen straffar
            alla personer som kämpar mot den, inte minst dem som är peshmergor
            och tillhör de kurdiska organisationerna. Med anledning av detta
            är det mycket intressant att höra, Tobias Billström, vad du avser
            att göra för att rättssäkerheten ska gälla, så att ingen som har
            rätt till asyl, som har burit vapen i de kurdiska bergen och kämpat
            för frihet och demokrati, skickas tillbaka till den regim han
            har flytt ifrån. Vi vet alla vad de riskerar om de lämnas tillbaka
            till den iranska regimen. I bästa fall blir det tortyr och långa
            fängelsestraff. I sämsta fall blir det avrättning.
          </note>
          <note>
            Detta måste vi säkerställa. Vi kan inte ha en efterlevnad som
            riskerar att leda till att människor skickas tillbaka till fängelseceller
            och tortyr.
          </note>
          <note type="speaker">
            Anf. 72 Statsrådet TOBIAS BILLSTRÖM (M):
          </note>
          <note>
            Fru talman! Låt mig börja med att klargöra att jag som statsråd
            naturligtvis inte kan kommentera ett enskilt fall. Regeringsformen
            förbjuder mig att göra det. Det är också viktigt att understryka
            att varken riksdagen eller regeringen får ingripa i domstolars
            avgöranden av särskilda fall, i förvaltningsmyndigheters avgöranden
            i ärenden som rör myndighetsutövning mot enskilda eller kommuner
            eller i tillämpningen av lag.
          </note>
          <note>
            Men jag tycker att det är viktigt att klargöra några saker när
            det gäller asylrätten. Den svenska instans- och processordningen,
            som den svenska riksdagen beslutade om i bred enighet, är utformad
            för att säkerställa en mycket hög grad av rättssäkerhet, särskilt
            genom möjligheten att överklaga och få sin sak prövad av domstol
            i ett tvåpartsförfarande som ger stora möjligheter till muntlig
            förhandling. Jag ser naturligtvis ingen anledning att här i dag
            med utgångspunkt i debatten ifrågasätta att den svenska ordningen
            ger goda förutsättningar för domar och beslut som respekterar
            flyktingkonventionen. Skyddsgrunderna i 1951 års flyktingkonvention
            är i sin helhet införda i utlänningslagen. Utlänningslagen ger
            också skydd i enlighet med andra internationella överenskommelser
            som Sverige har åtagit sig att följa. Utlänningslagen ger även
            skydd i vissa situationer som inte omfattas av någon internationell
            överenskommelse. Det gäller skyddsbehövande i övrigt.
          </note>
          <note type="speaker">
            Anf. 73 JABAR AMIN (MP):
          </note>
          <note>
            Fru talman! Det exempel jag hade tog jag bara för att illustrera
            rättsosäkerheten i det svenska systemet när det gäller efterlevnaden
            av asylrätten. Migrationsministern vet mycket väl att det fall
            som jag tog upp bara är ett av många. Migrationsministern vet
            mycket väl att både Amnesty och EU-domstolen har kritiserat Sverige
            för rättsosäkerhet. Detta kan migrationsministern inte låtsas
            vara ovetande om. Migrationsministern kan inte heller gömma sig
            bakom att detta är enskilda fall som han inte vill diskutera.
            Detta är enskilda fall som visar hur vårt system fungerar. Vi
            har ett system som riskerar att leda till att människor ibland
            skickas tillbaka till tortyr och fängelse. Gud vet vad som hade
            skett med denna kille om inte hans familj och de tappra passagerarna
            på planet stoppat avvisningen.
          </note>
          <note>
            Fru talman! Detta fall är mycket intressant. Det är inte bara
            så att personen riskerar ett långt fängelsestraff och tortyr,
            utan fallet har också en humanitär aspekt. Killen har varit här
            i fem sex år och har småbarn. Det yngsta barnet var drygt två
            och en halv månad gammalt när fadern stoppades och togs av polisen
            för att skickas tillbaka till Iran. Då är frågan ur ett humanistiskt
            perspektiv: Är det rätt att skilja en person från hans familj
            och hans nyfödda barn och skicka tillbaka honom till Iran? Nej!
            Men migrationsministern kommer att svara att det är fråga om enskilda
            fall.
          </note>
          <note>
            Jag tog upp detta fall för att det visar att vårt system inte
            är rättssäkert. Det är inte bara jag som hävdar detta, Tobias
            Billström, utan som jag nämnde även Amnesty International och
            EU-domstolen. Flera gånger hittills har EU-domstolen kritiserat
            Sverige just för att vårt system inte är rättssäkert. Man har
            genom olika beslut, exempelvis med hänvisning till artikel 3,
            stoppat avvisningar och deporteringar till olika diktaturer.
          </note>
          <note>
            Frågan återstår. Vad avser ministern att göra för att se till
            att vårt system blir rättssäkert, så att inga, varken denna kille
            eller andra frihetskämpar, skickas tillbaka till länder där de
            riskerar tortyr, fängelse och kanske till och med avrättning?
            Migrationsministern är skyldig mig svaret och kan inte gömma sig
            bakom att detta är enskilda fall.
          </note>
          <note type="speaker">
            Anf. 74 Statsrådet TOBIAS BILLSTRÖM (M):
          </note>
          <note>
            Fru talman! Min uppfattning är att det svenska asylsystemet håller
            en mycket hög kvalitet. Jag vill framhålla att rätten till familjeliv
            är en viktig del av den svenska migrationspolitiken. Regeringen
            ser allvarligt på frågan om familjeseparation. Det måste finnas
            en rimlig balans mellan upprätthållandet av den reglerade invandringen
            och möjligheten till undantag från kravet på tillstånd före inresa.
            Huvudregeln är att en utlänning ska ha ansökt om och beviljats
            uppehållstillstånd före inresa i Sverige. Det är ett led i upprätthållandet
            av den reglerade invandringen.
          </note>
          <note>
            År 2010 ändrades utlänningslagen för att göra det möjligt att
            i högre grad bevilja föräldrar och barn uppehållstillstånd på
            grund av en familjeanknytning som uppstått efter inresa om det
            står klart att uppehållstillstånd skulle ha beviljats om prövningen
            hade gjorts före inresan. Redan i samband med lagändringen 2010
            uttalade sig regeringen om förutsättningarna för att beviljas
            uppehållstillstånd på grund av anknytning till barn. Regeringen
            ansåg att det kunde finnas anledning att överväga om vissa bestämmelser
            i utlänningslagen var ändamålsenligt utformade eller om de ledde
            till omotiverade skillnader mellan olika grupper av föräldrar
            och barn.
          </note>
          <note>
            Socialförsäkringsutskottet ser positivt på detta och förutsätter
            att regeringen låter utreda frågan. Som ett resultat av detta
            arbete lade regeringen nyligen fram en proposition med förslag
            om enklare regler i utlänningslagen för vissa vårdnadshavare som
            sambor med ett barn som är bosatt i Sverige.
          </note>
          <note>
            Syftet med förslagen är att tydliggöra regelverket när det gäller
            dessa föräldrar och säkerställa principen om barnets bästa. Förslagen
            omfattar också verkställighetsärenden, det vill säga situationer
            där det redan finns ett lagakraftvunnet beslut om utvisning eller
            avvisning.
          </note>
          <note>
            Dessa lagändringar föreslås träda i kraft den 1 augusti 2014,
            det vill säga i år. Propositionen bygger på en överenskommelse
            mellan regeringen och Jabar Amins parti Miljöpartiet de gröna.
          </note>
          <note type="speaker">
            Anf. 75 JABAR AMIN (MP):
          </note>
          <note>
            Fru talman! Låt mig här och nu deklarera: Miljöpartiet står absolut
            inte för något rättsosäkert system. Vi står för rättssäkerheten
            och asylrätten.
          </note>
          <note>
            Om systemet är så bra som migrationsministern vill hävda att
            det är, kan han då förklara för oss varför EU-domstolen kritiserar
            Sverige? Kan han förklara för oss varför Amnesty kritiserar Sverige?
            Kan han förklara för oss varför Sverige kritiseras gång på gång
            av ansedda nationella och internationella aktörer? Nej, det kan
            han egentligen inte, för systemet är rättsosäkert. Det är därför
            vi får kritiken från de olika aktörerna.
          </note>
          <note>
            Jag menar att vi inte kan ha ett system som bygger på att rättsosäkerheten
            stoppas bara om motståndet är stort. Nu stoppade en del passagerare
            med civilkurage och familjen denna rättsosäkra tillämpning av
            lagen. Vi måste ha ett system som är rättssäkert. Det är vad jag
            hoppas att migrationsministern börjar fundera över.
          </note>
          <note>
            Vi måste ha ett system som inte är beroende av hur mycket motstånd
            det finns och vilka som kan försvara i ett visst fall utan ett
            system som är självgående och är i samklang med internationella
            överenskommelser och de lagar vi har bestämt i Sveriges riksdag.
          </note>
          <note type="speaker">
            Anf. 76 Statsrådet TOBIAS BILLSTRÖM (M):
          </note>
          <note>
            Fru talman! Tack så mycket för interpellationen, som har gett
            mig möjligheten att tydligt och klart deklarera den höga kvalitet
            vi har på rättsäkerheten i den svenska asylprocessen.
          </note>
          <note>
            Jabar Amin sade att Miljöpartiet absolut inte står för något
            rättsosäkert system. Det är helt riktigt. Det är just det som
            kommer till uttryck i den gemensamma proposition som vi har lagt
            på riksdagens bord och som snart kommer att beslutas och träda
            i kraft. Jag är oerhört glad för det goda samarbete vi har haft
            under dessa år.
          </note>
          <note>
            Sedan kommer det givetvis alltid att finnas enskilda fall. Det
            går inte att komma ifrån. Jag vill gärna understryka den höga
            kvalitet vi har när det gäller att bedöma fall i Sverige, med
            systemet med migrationsdomstolar som efter en förstahandsprövning
            hos Migrationsverket har möjlighet att ta upp och granska de frågor
            som förekommer i de enskilda fallen.
          </note>
          <note>
            Jag tror inte att det finns anledning att ifrågasätta att vi
            har en bra rättslig kvalitet. Däremot kan det vara viktigt att
            understryka att vi alltid måste vara beredda att titta på frågorna.
            Det är också därför som Sverige har undertecknat Europakonventionen
            om de mänskliga rättigheterna, som till exempel ger möjlighet
            till en extra prövning hos Europadomstolen för de mänskliga rättigheterna,
            som Jabar Amin hänvisade till.
          </note>
          <note>
            Det är också viktigt att understryka att den som har fått sin
            sak prövad måste respektera de beslut som fattas av myndigheter
            och domstolar. Det gäller också asylsökande. Vi måste själva ha
            tilltro till våra rättsvårdande organ och deras förmåga att avgöra
            asylärenden och ärenden om uppehållstillstånd på ett lämpligt
            och rättssäkert sätt.
          </note>
          <note>
            Det hindrar inte att vi har respekt för människors oro inför
            ett återvändande till hemlandet. Men respekten för fattade beslut
            är förutsättningen för en rättssäker ordning.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2013/14:463 om inhumana utvisningsbeslut
          </note>
          <note type="speaker">
            Anf. 77 Statsrådet TOBIAS BILLSTRÖM (M):
          </note>
          <note>
            Fru talman! Sven-Erik Bucht har frågat mig om jag avser att vidta
            några åtgärder för att i framtiden undvika situationer som den
            han beskriver i sin interpellation och om det finns anledning
            att se över lagstiftningen om utvisningsbeslut.
          </note>
          <note>
            Inledningsvis vill jag understryka att jag är förhindrad att
            kommentera eller ta ställning till omständigheterna i det enskilda
            fall som Sven-Erik Bucht hänvisar till. Det är Migrationsverkets
            och domstolarnas uppgift att pröva ansökningar om uppehållstillstånd.
          </note>
          <note>
            Rent allmänt kan jag dock säga följande. En avvisning eller utvisning
            från Sverige föregås alltid av en prövning enligt utlänningslagen
            för att säkerställa att personen i fråga inte är i behov av skydd
            och inte heller kan beviljas uppehållstillstånd på någon annan
            grund. Flyktingar, alternativt skyddsbehövande eller övriga skyddsbehövande,
            har rätt till uppehållstillstånd. Uppehållstillstånd kan även
            beviljas om det vid en samlad bedömning finns synnerligen ömmande
            omständigheter i ett ärende. Vid prövningen ska omständigheter
            som rör hälsotillstånd, anpassning till Sverige och situationen
            i hemlandet särskilt beaktas. Omständigheter som åberopas i ärenden
            som rör barn behöver inte ha samma allvar och tyngd som krävs
            för vuxna. I alla ärenden som rör barn ska hänsyn tas till barnets
            hälsa och utveckling samt till vad barnets bästa i övrigt kräver.
          </note>
          <note>
            I den prövning som görs ska Migrationsverket och migrationsdomstolarna
            även beakta eventuella hinder mot att verkställa beslut om avvisning
            eller utvisning. Enligt förarbetena till utlänningslagen bör ett
            beslut om avvisning eller utvisning inte meddelas om det inte
            kan verkställas.
          </note>
          <note>
            Om det saknas förutsättningar för att bevilja uppehållstillstånd
            vidtar ett arbete med att ordna ett återvändande. När det gäller
            utsatta barn i behov av stöd och vård kan det till exempel innebära
            att Migrationsverket kontaktar anhöriga, sociala myndigheter eller
            frivilligorganisationer i hemlandet för att se till ett mottagande
            kan ske på ett lämpligt sätt.
          </note>
          <note>
            Att barns rättigheter tillvaratas i asylprocessen är en viktig
            fråga för regeringen. För att ytterligare lyfta fram barnrättsperspektivet
            har regeringen nyligen i en proposition till riksdagen föreslagit
            lagändringar som bland annat innebär införandet av särskilt ömmande
            omständigheter när det gäller barn. Det föreslås även att bestämmelsen
            om verkställighetshinder justeras så att det uttryckligen framgår
            att nya omständigheter som uppkommit i ett barns ärende efter
            att ett beslut om avvisning eller utvisning vunnit laga kraft
            inte behöver vara av samma allvar och tyngd som när det gäller
            vuxna personer. Lagändringarna föreslås träda i kraft den 1 juli
            2014.
          </note>
          <note>
            Jag ser mot bakgrund av detta inte något behov av att vidta ytterligare
            åtgärder.
          </note>
          <note type="speaker">
            Anf. 78 SVEN-ERIK BUCHT (S):
          </note>
          <note>
            Fru talman! Tack för svaret, statsrådet! Jag har respekt för
            att statsrådet är förhindrad att kommentera det enskilda fallet.
            Prövningar ska göras av Migrationsverket och domstolarna. Så ska
            det vara, och så ska vi ha det. Utifrån gällande lagstiftning
            är det de som prövar. Det är ingenting som vare sig riksdagen
            eller regeringen prövar.
          </note>
          <note>
            Ansvaret för lagstiftningen är gemensam för regeringen och riksdagen.
            Jag utgår från att både Migrationsverket och domstolar har prövat
            utifrån gällande lagstiftning i dessa fall. Det är inte någonting
            som jag ifrågasätter. Alla fall som finns är enskilda. Det enskilda
            fall som jag beskriver i min interpellation visar tydligt att
            det enligt min uppfattning finns stora brister i lagstiftningen.
          </note>
          <note>
            Ett litet barn föds, och redan efter en vecka måste det fosterhemsplaceras
            på grund av att föräldrarna är svårt sjuka. De är uppenbarligen
            fortfarande det. Till och med den lilla brodern har fosterhemsplacerats
            för att de inte kan ta hand om honom.
          </note>
          <note>
            Det är detta jag känner blir så konstigt: En myndighet bedömer
            att föräldrarna är så svårt sjuka att de inte kan ta hand om sina
            barn och fosterhemsplacerar barnen utifrån den gällande lagstiftningen.
            En annan myndighet beslutar att de ska utvisas.
          </note>
          <note>
            Jag menar att detta ger djupt inhumana konsekvenser för de här
            människorna. Ett välfärdsland som Sverige har råd att ta hand
            om människor – i alla fall i avvaktan på att de blir friska. Det
            är positivt att vi får en ny lagstiftning från den 1 juli och
            att lagstiftningen skärps så att den här typen av händelse förhoppningsvis
            inte ska kunna inträffa igen.
          </note>
          <note>
            Fallet Maria har öppnats igen, och jag förmodar att det blir
            en ny prövning och en möjlighet. Detta fall har fått stor medial
            uppmärksamhet. Det är inte bra att det ska behöva bli medial uppmärksamhet
            för att ett fall ska kunna få en ny prövning. Det kan finnas –
            och jag vet att det finns – många fler fall som kanske inte har
            fått denna uppmärksamhet.
          </note>
          <note>
            Det är klart att det behövs en ny lagstiftning. Jag ser fram
            emot att den lagstiftning som träder i kraft den 1 juli i år ger
            andra möjligheter. Jag får återkomma med några kommentarer till
            framtagandet av lagstiftningen i mitt nästa inlägg.
          </note>
          <note type="speaker">
            Anf. 79 KATARINA KÖHLER (S):
          </note>
          <note>
            Fru talman! Sverige har under en lång följd av år haft ett högt
            anseende när det gäller mänskliga rättigheter – kanske särskilt
            när det gäller barns rätt och vår syn på hur vi ska skydda barnen
            så långt som det bara är möjligt.
          </note>
          <note>
            Därför känns det inhumant, precis som Sven-Erik Bucht säger,
            när man i det här fallet – och jag vet att det också finns andra
            fall – bestämmer och beslutar att skicka ut en hel familj där
            föräldrarna är så svårt sjuka att de inte kan ta hand om sina
            barn. Barnen har inte en chans att få ett värdigt liv på lång
            tid.
          </note>
          <note>
            Också jag kommer att använda Maria som exempel, och jag vet att
            ministern kommer att säga att han inte kan svara i enskilda fall.
            Men detta går stick i stäv med vad regeringen nu säger om hur
            man ser på barns rättigheter och hur man ska skydda barn. Vi talar
            alltså om det som i dag står i lagstiftningen om synnerligen ömmande
            omständigheter. Det har visat sig att den tolkning Migrationsverket
            gör inte räcker för att vi ska kunna leva upp till det vi tidigare
            har sagt och det vi säger om att skydda barnen.
          </note>
          <note>
            När det gäller lilla Maria och hennes bror finns det många sakskäl
            till att stoppa utvisningen. Maria fick komma till ett familjehem
            redan en vecka efter sin födelse därför att hennes mamma var svårt
            sjuk. Också hennes pappa var sjuk, och han hade fullt upp med
            att försöka ta hand om den tvåårige storebrodern.
          </note>
          <note>
            I dag har Maria funnits i familjehemmet i två år. Hon är en harmonisk
            och lycklig liten unge som just börjar upptäcka livet. Hon börjar
            kunna språket. Hon kan börja säga ord, och det är på svenska.
            Hon förstår inte sina föräldrar – eller sin pappa, för hennes
            mamma är inte kommunicerbar. Hon förstår inte sin pappa därför
            att han talar ett språk som hon inte förstår. De har träffats
            två timmar i veckan under ganska lång tid, men pappans sjukdom
            har inneburit att de träffar som pappa och barn har haft inte
            har gett annat än att den lilla flickan har blivit orolig och
            rädd. Det har tagit tid att få henne lugn igen. Man förstår det.
            Om man inte har ett gemensamt språk – hur ska man då kunna känna
            tillit och trygghet?
          </note>
          <note>
            Det som väntar familjen nu, om de blir utvisade, är att två små
            barn ska följa med sina mycket sjuka föräldrar till ett land som
            inte har den specialistvård som föräldrarna behöver. Det gäller
            särskilt mamman, som inte är kontaktbar i dag. Det handlar om
            dessa båda barn, men kanske främst om det minsta barnet, som just
            har fyllt två år. Hon har just börjat få funktioner, och det händer
            mycket i en tvåårings liv. Då ska hon alltså tillsammans med föräldrar
            som är sjuka skickas till ett land som är synnerligen osäkert
            när det gäller hennes och hennes familjs möjligheter att skapa
            sig ett värdigt liv.
          </note>
          <note>
            Det känns så fel, och det känns ovärdigt ett land som Sverige.
            Jag gav de här personerna som ett exempel, men vi har tyvärr för
            många sådana fall i Sverige i dag.
          </note>
          <note type="speaker">
            Anf. 80 Statsrådet TOBIAS BILLSTRÖM (M):
          </note>
          <note>
            Fru talman! Det är bra att vi är överens om att jag inte kan
            uttala mig om de omständigheter som ligger till grund för bedömningen
            i enskilda fall, Sven-Erik Bucht. När asylansökan prövas bedömer
            myndigheterna inte bara behovet av skydd utan även om det finns
            andra anledningar att bevilja tillstånd, till exempel omständigheter
            som berör familjens och framför allt barnens situation.
          </note>
          <note>
            Barn som är omhändertagna utvisas inte utan att Migrationsverket
            har sett om det finns insatser att få i hemlandet. Vid alla beslut
            som rör barn ska särskild hänsyn tas till barnets bästa. Ett beslut
            om omhändertagande leder däremot inte till att man med automatik
            beviljas uppehållstillstånd. Utgångspunkten är att ett omhändertagande
            är en tillfällig åtgärd. Det finns en särskild bestämmelse i utlänningslagen
            som ger möjlighet att bevilja ett tidsbegränsat uppehållstillstånd
            till barnet och föräldrarna under den tid som vården behövs.
          </note>
          <note>
            Om behovet av vård upphör eller om syftet med vården kan tillgodoses
            i hemlandet saknas i princip grund för att beviljas ett uppehållstillstånd.
            Ett beslut om att familjen ska återvända kan fattas i dessa fall.
          </note>
          <note>
            Vad kommer då att hända nu med de lagstiftningsförändringar som
            vi och Miljöpartiet har tagit fram och lagt på riksdagens bord?
            Ändringarna föreslås för att förtydliga barnrättsperspektivet
            och möjliggöra att fler barn ska kunna omfattas av bestämmelserna
            och beviljas uppehållstillstånd. Det kommer även fortsättningsvis
            att röra sig om en individuell bedömning av omständigheterna i
            varje enskilt fall. Så måste det naturligtvis också vara om vi
            ska stå på rättssäkerhetens grund. Men det blir upp till prövande
            myndighet att bedöma vilka barn som kommer att omfattas om ändringarna
            genomförs. De omständigheter som ligger till grund för omhändertagandet
            kommer att kunna tas med i bedömningen.
          </note>
          <note type="speaker">
            Anf. 81 SVEN-ERIK BUCHT (S):
          </note>
          <note>
            Fru talman! Unicef i Sverige har i en rapport beskrivit ett trettiotal
            fall där barn far mycket illa. Det är ofta en konflikt mellan
            socialtjänstlag och utlänningslag i de här fallen. Det är klart
            att det behövs en skärpning här.
          </note>
          <note>
            Beträffande den lagstiftningsförändring som nu kommer måste jag
            ändå nämna att vi redan hösten 2011 föreslog förändringar i en
            kommittémotion om detta. Tyvärr har det tagit lång tid att få
            fram lagstiftningsförändringen, och när detta behandlades i riksdagen
            inför i förändringen föreslog vi att det inte skulle sättas någon
            åldersgräns. Den nya lagstiftningen har en begränsning: Den sätter
            en åldersgräns vid 18 år. Detta kommer att innebära en massa åldersbestämningar
            och problematik kring det.
          </note>
          <note>
            Vi har varit pådrivande, och vi föreslog också att lagstiftningen
            skulle gälla redan från den 1 januari 2014. Det har man dock inte
            velat från regeringshåll.
          </note>
          <note type="speaker">
            Anf. 82 KATARINA KÖHLER (S):
          </note>
          <note>
            Fru talman! Jag ska fatta mig kort. Också jag inser att vi måste
            ha en lagstiftning. Men denna lagstiftning måste vara skriven
            så att det inte är så fritt för tolkningar som jag upplever att
            det emellanåt är i dag. Jag hoppas att den nya lagstiftningen
            ska ge barnen skydd.
          </note>
          <note>
            Även om det enligt lagstiftningen är riktigt att personer, till
            och med familjer, ska utvisas måste man naturligtvis ta hänsyn
            till de omständigheter som de lever i. Det kan aldrig vara riktigt
            att vi i Sverige medverkar till att skicka barn med föräldrar
            som är så sjuka att de, som vi vet, inte kan ta hand om barnen
            och där barnen inte förstår föräldrarnas språk och inte kan kommunicera.
          </note>
          <note>
            Jag ser fram emot en lagstiftning som är mer human och där vi
            sätter barnen i främsta rummet och om det behövs har dem längre
            så att familjen är hel och frisk när den utvisas. Det som händer
            i dag är inte humant.
          </note>
          <note type="speaker">
            Anf. 83 Statsrådet TOBIAS BILLSTRÖM (M):
          </note>
          <note>
            Fru talman! Sven-Erik Bucht tar upp frågan om lagstiftningsförändringar
            och tiden det tar att genomföra förändringar. Jag tycker inte
            att det har tagit lång tid, givet den ordning vi har, att skapa
            lag, med de krav som finns på utredningar, framtagande av kommittédirektiv,
            tillsättande av utredningar och dessutom därefter en remissrunda,
            lagrådsbehandling och så vidare. Jag tycker snarare att det har
            gått ganska så fort, och det är bra.
          </note>
          <note>
            Det är viktigt att klara ut en punkt: Barn är barn, apropå detta
            med åldersgränser. Det är viktigt för deras skull, likaväl som
            det är viktigt för föräldrarnas och samhällets skull, att barnbegreppet
            är avgränsat och att vi följer den ordning som finns i samhället
            i övrigt. Det finns en tydlig 18-årsgräns där man övergår från
            att vara barn till att vara vuxen.
          </note>
          <note>
            I den viktiga fråga som handlar om återvändandet vill jag gå
            tillbaka till vad jag sade tidigare. Om det efter myndigheternas
            prövning av ett ärende står klart att det inte finns någon grund
            för att bevilja en familj uppehållstillstånd i Sverige ska man
            som huvudregel fatta ett beslut om avvisning eller utvisning.
            Inför det återvändandet sker ett samråd mellan Migrationsverket
            och de sociala myndigheterna.
          </note>
          <note>
            Det finns inget lagstadgat krav på ordnat mottagande när det
            gäller omhändertagna barn med en vårdnadshavare i Sverige, som
            det gör när det gäller till exempel ensamkommande barn. Migrationsverket
            gör emellertid en liknande bedömning när det gäller barn som är
            omhändertagna. Det innebär konkret att Migrationsverket således
            bedömer om det finns ett ordnat mottagande i hemlandet för att
            familjen ska kunna återvända. Migrationsverket kan i de fallen
            ta kontakt med till exempel anhöriga i hemlandet, svenska beskickningar,
            sociala myndigheter och frivilligorganisationer i det aktuella
            landet för att bedöma möjligheterna till omvårdnad i hemlandet.
            Det är viktigt att understryka.
          </note>
          <note>
            Om nya omständigheter inträffar, efter det att ett beslut vunnit
            laga kraft, ger bestämmelserna om verkställighetshinder i den
            utlänningslag som vi redan har i dag möjligheter för Migrationsverket
            att bevilja uppehållstillstånd, om det till exempel finns särskilda
            anledningar till att beslutet inte bör verkställas. Finns det
            inga möjligheter för barnet att få ett ordnat mottagande i hemlandet
            skulle detta kunna betraktas som ett praktiskt verkställighetshinder.
          </note>
          <note>
            I mars 2013 publicerade Socialstyrelsen en informationsskrift
            där de olika ansvarsområdena beskrivs och där dessutom vikten
            av samverkan för barnets bästa betonas.
          </note>
          <note type="speaker">
            Anf. 84 SVEN-ERIK BUCHT (S):
          </note>
          <note>
            Fru talman! Man kan ha olika uppfattningar om det har gått snabbt
            eller tagit lång tid. Men de här frågorna väcktes redan 2011,
            och det fanns en departementsrapport som presenterades i maj 2011.
          </note>
          <note>
            Nu får vi en förändring. Jag hoppas verkligen att hänsyn kommer
            att tas till omständigheterna så att vi inte får fall där enskilda
            människor far oerhört illa, som i det fall som jag har relaterat
            till i min interpellation.
          </note>
          <note type="speaker">
            Anf. 85 Statsrådet TOBIAS BILLSTRÖM (M):
          </note>
          <note>
            Fru talman! Jag ska fatta mig kort, för jag tycker att det mesta
            redan har blivit sagt.
          </note>
          <note>
            Kraven på kvalitet i lagstiftningsarbetet tror jag att man ska
            vara försiktig med att göra avkall på. Jag har varit statsråd
            i snart åtta år, och om jag kan säga någonting är det att det
            är väldigt viktigt, inte minst i frågor som har med barn att göra,
            att man är oerhört noggrann med utformningen av bestämmelserna
            så att man inte gör misstag längs med vägen.
          </note>
          <note>
            Det är också viktigt att komma ihåg att det finns många som har
            ett intresse av att yttra sig och komma med synpunkter. Ett lagstiftningsarbete
            kring förändringar som förs fram till riksdagen bör först underkastas
            till exempel synpunkter från exempelvis civilsamhället eller människor
            som har funderingar kring de tankar som lagstiftningen är ett
            uttryck för. Då är det viktigt att man är noggrann. Jag tycker
            inte att det har tagit lång tid.
          </note>
          <note>
            Däremot vill jag säga att det är bra att vi haft denna interpellationsdebatt
            och fått en chans att gå igenom och synliggöra vilken stor tyngd
            vi lägger på barnperspektivet i asylfrågorna i Sverige. Vi är
            ett land som har utmärkt sig för att verkligen driva de här frågorna
            internationellt och som tycker att det är viktigt att andra länder
            kanske tar efter det som Sverige arbetar med, nämligen att hela
            tiden försöka förbättra våra system för att avgöra asylärenden
            med barnets bästa för ögonen.
          </note>
          <note>
            Barnrättsperspektivet ligger alltid till grund för det arbete
            som bedrivs när det gäller att ta fram ny lagstiftning i Sverige.
            Vi har alltid från Regeringskansliet kravet på att i de produkter
            som lämnas från kansliet över till riksdagen ha vägt in barnrättighetsperspektivet
            från början. Vi arbetar med ett ständigt förbättringsarbete på
            den punkten.
          </note>
          <note>
            Därför tycker jag att det är bra att vi har haft en diskussion
            här och klargjort de här frågorna.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2013/14:418 om staten och kommunernas
            framtid
          </note>
          <note type="speaker">
            Anf. 86 Statsrådet PETER NORMAN (M):
          </note>
          <note>
            Fru talman! Peter Persson har frågat mig dels hur jag avser att
            hantera de kommunalekonomiska utmaningarna från statens sida,
            dels hur jag avser att hålla ihop rikets alla kommuner och landsting
            utifrån de väldigt olika kommunalekonomiska förutsättningar som
            ges.
          </note>
          <note>
            Peter Persson påstår att regeringens politik har tvingat många
            kommuner och landsting att höja skatten. Sedan alliansregeringen
            tillträdde 2006 har den genomsnittliga kommunalskatten ökat med
            0,24 procentenheter. Men under det socialdemokratiska regeringsinnehavet
            ökade den genomsnittliga kommunalskatten med 1,40 procentenheter
            mellan 1998 och 2006, det vill säga nästan sex gånger mer under
            en lika lång tidsperiod. Det bör i detta sammanhang också påpekas
            att den dåvarande regeringen under åren 1997 till och med 1999,
            i syfte att motverka skattehöjningar, sänkte statsbidraget för
            de kommuner och landsting som höjde skatten.
          </note>
          <note>
            Regeringens främsta mål är full sysselsättning. Sedan 2006 har
            antalet sysselsatta ökat med mer än 250 000, en kvarts miljon.
            Skatteintäkterna har därmed ökat, vilket skapat utrymme för ökad
            kommunal konsumtion samtidigt som de kommunala finanserna har
            stärkts.
          </note>
          <note>
            Resurserna till välfärdens kärnområden vård, skola och omsorg
            ökade med 8,6 procent eller 44 miljarder kronor mellan 2006 och
            2012, justerat för pris- och löneökningar. Ungefär hälften av
            de ökade resurserna kompenserar för den demografiska utvecklingen,
            men 24 miljarder kronor har gått till att höja ambitionen för
            välfärdstjänsterna. Antalet sysselsatta i kommunfinansierade verksamheter
            har ökat med 20 000 personer sedan 2006.
          </note>
          <note>
            Regeringen följer noga den ekonomiska utvecklingen i kommunsektorn
            och har i 2014 års ekonomiska vårproposition redovisat en bedömning
            för de närmast följande åren. Det förbättrade konjunkturläget
            och återhämtningen på arbetsmarknaden fram till och med 2018 bedöms
            stärka de kommunala finanserna och även ge utrymme för en ökad
            kommunal konsumtion. Skatteinkomsterna beräknas öka med drygt
            4 procent 2014 och öka med i genomsnitt 4,8 procent per år 2015–2018.
            Det är en ökning med 150 miljarder kronor jämfört med 2013.
          </note>
          <note>
            Förutsättningarna skiljer sig dock mellan enskilda kommuner och
            landsting. Därför har vi ett system för kommunalekonomisk utjämning
            som i huvudsak finansieras av staten. Det är framför allt kommuner
            i landets glesbefolkade delar som får de största utjämningsbidragen
            per invånare. Ett mindre antal kommuner i storstadsregionerna
            och ett landsting, Stockholms läns landsting, får däremot bidra
            till utjämningen.
          </note>
          <note type="speaker">
            Anf. 87 PETER PERSSON (S):
          </note>
          <note>
            Fru talman! Tack, finansmarknadsministern, för svaret! Det känns
            nästan sorgligt att titta ut över detta ödelandskap. Hela den
            moderata skyddsvakten har tagit kollektiv ledighet. Så nu får
            Peter Norman och jag klara oss själva; det tror jag går bättre.
          </note>
          <note>
            Kommuner och landsting är den stora bäraren av praktisk välfärdspolitik
            i vårt land. Människors frihet har ökat enormt genom förskolans
            utveckling, genom utbildningssystemet, genom omsorg om äldre och
            funktionshindrade samt genom hälso- och sjukvårdspolitik. Även
            bostadspolitiken har medverkat till en välfärdsutveckling där
            vi lever allt längre.
          </note>
          <note>
            Många gamla lever i dag ett rikt liv efter åren i arbetets slit
            och glädje. Det var det som var meningen med välfärdspolitiken
            – en solidarisk finansiering där vi bidrar efter förmåga att betala
            skatt. Fördelning efter behov är grunderna.
          </note>
          <note>
            Men den moderatledda regeringen har aldrig förstått eller accepterat
            den här politiken. Ledande företrädare som finansministern, socialförsäkringsministern
            och statsministern har i stället beskrivit välfärdsstaten som
            passiviserande och trumpetat systemskifte genom skattesänkningar
            och bantning av samhällsåtaganden.
          </note>
          <note>
            Snart åtta år med den moderatledda regeringen har också inneburit
            kraftiga skattesänkningar, 134 miljarders underminering av välfärdens
            finansiering. Man har också bejakat och släppt loss ett tänkande
            där vi människor har gjorts om till kunder på en marknad. Vinstjakt
            härjar på förskolor och i äldreboenden.
          </note>
          <note>
            Har statsrådet någon uppfattning om att grupperna är större inom
            förskolan? Skolresultaten faller. Kvaliteten i äldreomsorg debatteras
            på många platser i vårt land. Har det inte ett samband med skattesänkningarna?
            Statsrådet verkar, liksom finansministern, totalt obekymrad över
            kvaliteten i vår gemensamma verksamhet.
          </note>
          <note>
            När regeringen försöker att anpassa sig verbalt till en stigande
            opinion för att stoppa vinstjakt och för att få mer resurser till
            det gemensamma säger man till allas vår förvåning att det nu blir
            skattesänkningsstopp. Dagen efter lades 16 förslag på skattesänkningar
            fram i skatteutskottet med de mest fantasifulla avdrag. Men Peter
            Norman hade missat informationen från kampanjhögkvarteret. Han
            lät sig intervjuas i Riksdag &amp; Departement och sade: Tittar vi
            framåt, så ska vi fortsätta den här vägen, när den offentliga
            ekonomin så tillåter, det vill säga fortsatta jobbskatteavdrag.
            Det måste bli större skillnader mellan att arbeta och inte arbeta.
          </note>
          <note>
            Jag vill då fråga statsrådet: Kommer det att fungera med fortsatta
            skattesänkningar och de enorma finansieringsbehov som finns i
            den kommunala ekonomin? Tror statsrådet på detta?
          </note>
          <note type="speaker">
            Anf. 88 Statsrådet PETER NORMAN (M):
          </note>
          <note>
            Fru talman! Som vanligt är jag och Peter Persson överens om det
            mesta när vi debatterar. Vi tycker att det är viktigt att omsorgen,
            skolan, sjukvården och dagis fungerar väl; där är vi överens.
            Vad vi inte är överens om är vad som bygger Sverige och kommunerna
            starka. Vad som bygger kommunerna starka är en hög grad av arbetskraftsdeltagande.
            Detta problem accentueras över tiden i takt med att allt färre
            ska försörja allt fler. Vi blir äldre.
          </note>
          <note>
            Det är naturligtvis någonting att glädjas över att vi blir äldre
            och att vi kan utnyttja fler år än tidigare till att göra livsdrömmar
            realiserbara. Som vi väl känner till säger forskarna nu att varannan
            flicka som föds kommer att uppleva sin hundraårsdag, och amerikanska
            forskare hävdar att det inte är så långt tills den första tvåhundraåringen
            finns på jorden. Den personen är förmodligen redan född. Det är
            kanske Peter Persson eller jag själv; vad vet jag. Men vi får
            väl se.
          </note>
          <note>
            När man står inför denna utmaning handlar det om att vi har två
            val. Antingen kan vi sänka kvaliteten i det offentliga åtagandet
            eller så kan vi bibehålla kvaliteten. Eventuellt kan vi också
            öka kvaliteten. För att få råd med detta måste vi få fler arbetade
            timmar i ekonomin. Vårt svar på detta dilemma är självklart att
            vi inte avser att sänka kvaliteten. I stället vill vi öka kvaliteten
            i det gemensamma åtagandet. Då handlar det om hur vi får fler
            arbetade timmar i ekonomin.
          </note>
          <note>
            En grundbult för att få fler arbetade timmar i ekonomin är en
            god utbildningssektor. En annan grundbult är ett innovationsklimat
            som fungerar. En tredje grundbult är att det ska vara lönsamt
            att arbeta.
          </note>
          <note>
            Trots Peter Perssons svartmålning av jobbskatteavdraget är det
            ändå ett faktum att det aldrig har kommit in så många skattekronor
            till staten som det gör i dag. Detta tror jag är ett besvärligt
            konstaterande för Socialdemokraterna. Trots dessa drakoniska –
            enligt er egen uppfattning – skattesänkningar har det aldrig kommit
            in mer skattemedel till staten. Det beror ju på att det är fler
            som arbetar än tidigare. Ytterligare en kvarts miljon människor
            ingår nu i arbetskraften än tidigare. Vi tror att detta är medlet
            för att se till att den kommunala verksamheten och omsorgen kommer
            att ha en god kvalitet.
          </note>
          <note>
            Om man gör tvärtom, om man gör det dyrare att anställa, om man
            har en högre beskattning, om man lägger på ytterligare pålagor
            så att det lönar sig mindre att utbilda sig tror jag och vi att
            den här utvecklingen går åt andra hållet. Man får mindre pengar
            och färre människor i arbetskraften, mindre sysselsättning. Detta
            skulle vara förödande för den kommunala sektorn. Här tror jag
            att vi tycker olika, och det ska bli mig ett nöje att debattera
            det med Peter Persson.
          </note>
          <note type="speaker">
            Anf. 89 PETER PERSSON (S):
          </note>
          <note>
            Fru talman! Innevarande år säger Ekonomistyrningsverket att prognosen
            för det offentliga underskottet är 87 miljarder kronor – 78 miljarder
            fördelat på staten och 12 miljarder på kommunsektorn. Trots det
            kämpade regeringspartierna som bävrar här i kammaren för att bara
            för några månader sedan få igenom ytterligare skattesänkningar.
          </note>
          <note>
            Med skatter på dagens nivå kommer välfärdens finansieringsunderskott
            år 2035 att uppgå till runt 200 miljarder, enligt Sveriges Kommuner
            och Landsting. Jag vet inte om det är korrekt. Ibland finns det
            en tendens att förstärka och dra ut prognoserna väl kraftigt.
            Men det pekar på ett allvarligt problem.
          </note>
          <note>
            Socialdepartementet har ju sett detta. De ville tillsätta en
            bred parlamentarisk utredning om välfärdens framtida finansiering.
            Men det moderatledda Finansdepartementet och Statsrådsberedningen
            sade kategoriskt nej till en utredning om välfärdens framtida
            finansiering.
          </note>
          <note>
            Arbetet med utredningsdirektiven startade för mer än två år sedan.
            Stig Orustfjord höll i pennan och uttryckte det så här till tidningen
            Dagens Samhälle: Men det var hela tiden nya bud om åt vilket håll
            departementet ville gå. De hade inte ens tänkt igenom vad de ville
            ha gjort. Och då var det ju svårt att skriva direktiv.
          </note>
          <note>
            Totalt skrev Orustfjord ett tiotal utkast innan han lade ned
            pennan och gick vidare till ett annat jobb.
          </note>
          <note>
            Varför, statsrådet, ville inte Finansdepartementet ens utreda
            välfärdens finansiering? Var ni oroliga för resultatet? Skulle
            det försvåra era ytterligare skattesänkningsambitioner?
          </note>
          <note>
            Ty jag tror mig veta vad som väntar i nästa rum. Jag har diskuterat
            den frågan med finansministern tidigare under dagen, nämligen
            Silver Life-konceptet i välfärden, som han inte ville ta avstånd
            ifrån. Det innebär att det finns ett slags basfinansiering, exempelvis
            i ett äldreboende, och sedan går du själv in och köper till bättre
            mat, bättre service, mer av lust och möjlighet.
          </note>
          <note>
            Jag tycker att det är en förfärlig utveckling, där penningen
            åter avgör vilken kvalitet som verksamheten har. Det är inte våra
            behov och våra krämpor som avgör.
          </note>
          <note>
            Det här blir effekten av stora skattesänkningar och neddragningar.
            De som kan köper sig förbi. Vi får ett helt annat samhälle.
          </note>
          <note>
            Svara nu på frågan, Peter Norman: Tycker du att Silver Life är
            okej? Varför fick Socialdepartementet inte igenom förslaget om
            en utredning om den framtida finansieringen? Kan du utlova att
            du är felciterad i Riksdag &amp; Departement, där det står att du
            säger att fortsatta skattesänkningar är det viktigaste av allt?
          </note>
          <note type="speaker">
            Anf. 90 Statsrådet PETER NORMAN (M):
          </note>
          <note>
            Fru talman! Sist jag kollade hade just Peter Persson en interpellation
            med rätt minister angående Silver Life, och jag skickar tillbaka
            den bollen till Peter Persson. Fick han inte svar från Anders
            Borg utgår jag från att han frågar honom igen.
          </note>
          <note>
            Vad gäller mitt uttalande i Riksdag &amp; Departement gällde den
            frågan på längre sikt. Alliansregeringen har varit väldigt tydlig
            med att vi under nästa mandatperiod inte ser några som helst möjligheter
            till skattesänkningar. Det blir en mycket paradoxal diskussion,
            i och med att det i detta val inte är vi som går fram med skattesänkningar
            utan Peter Perssons parti. Det blir en bumerang tillbaka till
            Peter Persson och Socialdemokraterna.
          </note>
          <note>
            Återigen: Vi har aldrig haft så mycket skattekronor rullande
            in till staten som nu. Naturligtvis är detta en effekt av att
            det har blivit mer lönsamt att arbeta. Vi har fått ytterligare
            en kvarts miljon och mer än det i sysselsättning. Det är det som
            gör att det är inte bara våra skattekronor i staten som blir fler
            utan även skattekronorna i kommunerna. Det är alldeles utmärkt.
          </note>
          <note>
            Vad sedan gäller de 87 miljarderna: Ja, vi har ett budgetunderskott
            på ungefär 2 procent under innevarande år. Allt annat, vill jag
            påstå, hade varit ansvarslöst. Vi har haft den djupaste lågkonjunkturen
            sedan depressionen. Det är rimlig politik att hjälpa till i lågkonjunktur.
            Nu är det ett sådant läge där vi ska ut med pengar från staten.
          </note>
          <note>
            Våra bedömningar är dock att vi 2018 har ett läge där ekonomin
            är ungefär i balans. Det betyder – i och med att åtminstone vi
            tycker att överskottsmålet är viktigt, det vill säga 1 procents
            överskott under en konjunkturcykel – att vi ska upp igen till
            1 procents överskott. Från och med nu till 2018 ska vi gå från
            2 till +1 procent.
          </note>
          <note>
            Detta ställer krav på reformer. Detta ställer krav på ansvar
            från alla politiska partier. Då går det inte att utlova massiva
            skattesänkningar och massiva bidragsökningar. Vad vi säger är
            att vi ska föra politik och att vi naturligtvis ska fortsätta
            med reformer, men de reformerna ska betalas krona för krona. Första
            gången detta applicerades var i vårpropositionen, där vi lyckades
            hitta 6–7 miljarder bland annat genom att ta bort subventionen
            för privat pensionssparande och lägga de pengarna där vi tycker
            att de bättre hör hemma, i första hand i skola och infrastruktur.
          </note>
          <note>
            Det är så man driver en ansvarsfull ekonomisk politik. Tittar
            vi på länderna runt om i Europa ser vi att det är precis tvärtom.
            De har fört en oansvarig politik, vilket har lett till att de
            nu sitter med statsskulder som är så höga att de när nästa lågkonjunktur
            kommer är mindre skickade att själva stimulera sina ekonomier
            än under denna lågkonjunktur. Då måste vi ta ett större ansvar
            än vi annars skulle göra, och då gäller det att ha ännu mer i
            ladorna och ha ännu mer torrt krut för att undvika att arbetslöshet
            och andra problem växer sig onödigt stora.
          </note>
          <note type="speaker">
            Anf. 91 PETER PERSSON (S):
          </note>
          <note>
            Fru talman! Peter Norman och jag har haft några interpellationsdebatter
            i denna kammare under senare år, och Peter Norman har haft en
            förkärlek för att citera Tage Erlander i hans dagböcker.
          </note>
          <note>
            Tage Erlander var ju som statsminister och socialdemokratisk
            partiordförande en prövande intellektuell. Det finns inte en sanning,
            utan man får hela tiden värdera politik och uppfattning. Det är
            till skillnad mot dem som har uppfattningen att vad som än rör
            sig är lösningen att sänka skatten.
          </note>
          <note>
            Jag ska inte citera Erlander utan en av Erlanders gamla sekreterare,
            Ingvar Carlsson. Med en önskan om trevlig sommar vädjar jag till
            statsrådet att läsa Lärdomar , där Ingvar Carlsson skriver så
            här:
          </note>
          <note>
            Nästa stora steg i fel riktning tas när regeringen Reinfeldt
            efter tillträdet 2006 påbörjar nedmonteringen av den svenska välfärdspolitiken.
            Minskningen av den offentliga sektorn, urholkningen av den generella
            välfärden, försvagningen av de fackliga organisationernas ställning
            och framför allt sänkningen av ersättningsnivåerna i de inkomstrelaterade
            försäkringssystemen leder till att Sverige fjärmar sig från grundprinciperna
            för den nordiska modellen. Det hindrar, paradoxalt nog, inte Reinfeldt
            och Borg från att i Davos sola sig i glansen kring den nordiska
            modellen Det är tur att jag följer dessa evenemang på avstånd.
            På plats skulle det vara svårt att hålla tillbaka känslorna och
            orden.
          </note>
          <note>
            Trevlig sommar!
          </note>
          <note type="speaker">
            Anf. 92 Statsrådet PETER NORMAN (M):
          </note>
          <note>
            Fru talman! Tack, Peter Persson, för högläsningen! Låt mig då
            bara ge en kontrast mot denna högläsning.
          </note>
          <note>
            Kommunerna har aldrig haft så mycket medel som nu. Det har aldrig
            varit så mycket resurser i välfärden som nu. Det har aldrig varit
            så många anställda i den kommunala sektorn som nu. Detta har skett
            trots den djupaste lågkonjunkturen sedan depressionen, vilket
            jag i någon mening är stolt över att ha varit med om att bidra
            till, tillsammans med många andra.
          </note>
          <note>
            Det jag är orolig för är att vi får en upprepning av det som
            hände på 90-talet när Socialdemokraterna hade satt upp ett arbetslöshetsmål
            på 4 procent. Det är alldeles utmärkt att man har höga ambitioner
            vad gäller arbetslösheten, och det har Socialdemokraterna nu också
            – det tycker jag är alldeles utmärkt. Men om man inte påvisar
            en rimlig väg att nå målen får vi gå tillbaka till vad som hände
            förra gången.
          </note>
          <note>
            Förra gången skedde en massiv ökning av antalet förtidspensionärer
            i Sverige. Det var till och med så att 150 personer om dagen blev
            nya förtidspensionärer. När det var som allra värst hade vi en
            halv miljon förtidspensionärer i Sverige, på en befolkning av
            drygt åtta miljoner. Om de personerna tar varandra i handen får
            man en kedja på ungefär 80 mil – 80 mil svenskar som är förtidspensionärer.
          </note>
          <note>
            De fick höra av statsmakterna att man skulle gå hem, man skulle
            få en liten slant en gång i månaden, man skulle inte höra av sig
            och man skulle inte anstränga sig för att få ett jobb, utan man
            skulle vara tyst och stilla, vara hemma och inte göra väsen av
            sig.
          </note>
          <note>
            Den här stocken har vi krympt till under 300 000. Det är något
            som jag är mest stolt över i mitt mycket korta politiska liv.
            Vi får aldrig komma tillbaka till den tiden när förtidspensionering
            var ett sätt att lösa arbetslöshetsproblemen.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2013/14:405 om nya problem med etableringslotsar
          </note>
          <note type="speaker">
            Anf. 93 Statsrådet ERIK ULLENHAG (FP):
          </note>
          <note>
            Fru talman! Patrik Björck har frågat mig om jag och regeringen
            kommer att ta initiativ till en utredning nu i vår om hur systemet
            med etableringslotsar fungerar eller om regeringen tänker vänta
            till 2016 innan man agerar.
          </note>
          <note>
            Etableringslotsen infördes som ny aktör i och med etableringsreformen
            och utgör en viktig del i etableringsuppdraget. Regeringen följer
            genomförandet och resultatet av verksamheten med etableringslotsar
            noga.
          </note>
          <note>
            Det är inte acceptabelt med brister i kontroll och uppföljning
            av etableringslotsar. Arbetsförmedlingen har som upphandlande
            myndighet ansvaret för att följa upp lotsarnas verksamhet och
            se till att de tjänster som lotsarna erbjuder är av god kvalitet.
            I Arbetsförmedlingens uppdrag ingår att genomföra förändringar
            av tjänsten, exempelvis när det gäller förfrågningsunderlaget,
            kraven och ersättningen till lotsarna. Myndigheten har nu beslutat
            om en översyn av etableringslotsarnas uppdrag, vilket är positivt.
          </note>
          <note>
            Det är viktigt att Arbetsförmedlingen har en väl fungerande uppföljning
            samt intern styrning och kontroll. Regeringen har därför gett
            Arbetsförmedlingen i uppdrag att bland annat redovisa hur myndigheten
            arbetar för att motverka, hantera och följa upp fel i handläggningen
            avseende ersättning till externa leverantörer och vilka behov
            och möjligheter myndigheten bedömer att det finns att stärka kontrollsystemet
            i myndighetens samlade verksamhet.
          </note>
          <note>
            Utredningen om felaktiga utbetalningar inom den arbetsmarknadspolitiska
            verksamheten lämnade sitt betänkande den 27 mars. Regeringen ska
            nu gå igenom betänkandet grundligt. Betänkandet kommer att remissbehandlas
            så att berörda myndigheter och organisationer ges möjligheter
            att lämna synpunkter. Denna rapport blir naturligtvis en av flera
            viktiga pusselbitar för att effektivisera förvaltningen.
          </note>
          <note>
            Regeringen kommer att följa Arbetsförmedlingens översyn av etableringslotsarna
            noga för att se till att systemet utformas med hög kvalitet och
            så att fusk och oegentligheter förebyggs. Även Riksrevisionen
            har inlett en granskning av etableringslotsarna. Jag är inte främmande
            för att justera systemet med etableringslotsar för att säkerställa
            att det lever upp till regeringens intentioner om granskningen
            skulle ge anledning till detta.
          </note>
          <note>
            Som jag har sagt tidigare behöver dock etableringsuppdraget följas
            upp ur ett längre tidsperspektiv. Regeringens intention är därför
            att invänta resultatet av den utvärdering av etableringsuppdraget
            som regeringen uppdragit åt Stockholms universitet innan några
            större förändringar av etableringsuppdraget vidtas. En delrapport
            ska lämnas senast i april 2015 och en slutrapport i april 2016.
            Tack, interpellanten Patrik Björck, för frågan!
          </note>
          <note type="speaker">
            Anf. 94 PATRIK BJÖRCK (S):
          </note>
          <note>
            Fru talman! Tack, integrationsministern, för svaret!
          </note>
          <note>
            Vi hade en interpellationsdebatt om etableringslotsar i höstas.
            Bakgrunden var då, liksom den är denna gång, en stark kritik mot
            systemet. Det var en kritik som kom inte bara från oss socialdemokrater
            utan även från Riksrevisionen, Statskontoret och de lotsföretag
            som försöker agera seriöst på en oseriös marknad. Kritiken kom
            också från nyanlända, arbetsförmedlare och myndigheten Arbetsförmedlingen.
          </note>
          <note>
            I höstas var kritiken i huvudsak att valfriheten inte fungerade.
            Det fanns system där vissa lotsföretag köpte kunder med gåvor.
            Det fanns system med vinstdelning, för att uttrycka sig lite slarvigt
            – man köpte kunder genom att dela på resultatet. Det fanns andra
            typer av korruption i systemet.
          </note>
          <note>
            När den liberala tankesmedjan Fores hade studerat systemet med
            etableringslotsar kom man fram till att ett problem är tecknen
            på att vissa lotsföretag utnyttjar systemet genom att teckna slavlika
            kontrakt med nyanlända efter att ha lockat dem med gåvor. Genom
            att ägna sig åt denna typ av cream skimming kan de tjäna pengar
            utan att föra sina klienter närmare arbetsmarknaden.
          </note>
          <note>
            Statskontorets beskrivning var att arbetsförmedlarna lämnade
            en samstämmig bild av att nyanlända har svårt att välja etableringslots.
            Målgruppens val baseras sällan på fakta utan sker snarare med
            utgångspunkt från bekantas tidigare val. Statskontorets bedömning
            var att valfrihetssystemet inte fungerade.
          </note>
          <note>
            Till detta, som var känt redan i höstas, kommer nu nya vittnesmål
            om hur systemet har havererat. Oseriösa företag mjölkar skattepengar
            utan att tillföra ett mervärde. Efter att ha fått svaret från
            ministern här i dag kan jag konstatera att regeringen ser på men
            ingenting gör.
          </note>
          <note>
            Det jag hör, fru talman, när jag pratar med personal på Arbetsförmedlingen
            är anställda som förtvivlat berättar om slöseri med skattepengar.
            Min fråga till statsrådet är: Har statsrådet ingenting hört? När
            jag pratar med deltagare och arbetsförmedlare får jag den informationen.
            Får inte statsrådet den typen av information?
          </note>
          <note>
            Ett exempel är resultatet vid byte av leverantör från huvudleverantör
            till underleverantör. I ett exempel som jag har fått beskrivet
            för mig kostade detta samhället långt över 1 miljon i skattepengar
            i ett enskilt ärende. Det som hände var i princip ingenting för
            den sökande mer än att leverantören bytte nummer. Det var samma
            personer, samma lotsar, samma lokaler och så vidare. Det är viktigt
            att komma ihåg att det här var ett exempel som jag fick ta del
            av. Det finns naturligtvis många sådana exempel runt om i landet.
          </note>
          <note>
            Reformen med etableringslotsar så som regeringen har utformat
            den, fru talman, bjuder in till missbruk och korruption. Det faktum
            att statsrådet verkar vara så nöjd med den rådande situationen
            och så ovillig att åtgärda något uppmuntrar naturligtvis till
            fortsatt missbruk av våra gemensamma skattepengar.
          </note>
          <note>
            Som den ersättningsmodell vi har i dag är utformad betalar alltså
            Arbetsförmedlingen ut en ny startersättning när en underleverantör
            får ett eget lotsavtal och tar över befintliga deltagare. Utan
            att därmed tillföra något som helst mervärde kan ett enskilt företag
            på ett bräde kvittera ut miljontals kronor. Arbetsförmedlarna
            tvingas se på när oseriösa etableringslotsföretag mjölkar regeringssystemet
            med etableringslotsar på skattepengar. Trots att det är uppenbart
            att deltagarna inte gör något nytt val får företagen ut pengarna.
          </note>
          <note>
            Då, fru talman, måste frågan till statsrådet bli: När man ser
            detta, när man tar del av de nyanländas och arbetsförmedlarnas
            berättelser, är det väl uppenbart att det finns anledning att
            handla nu, i dag, och inte vänta i flera år fram till 2016 med
            att åtgärda den här typen av korruption och misshälligheter?
          </note>
          <note type="speaker">
            Anf. 95 Statsrådet ERIK ULLENHAG (FP):
          </note>
          <note>
            Fru talman! Det märks att Patrik Björck har ett tonläge som beror
            lite grann på frustration över att Socialdemokraterna har suttit
            i opposition ett antal år. Det är ju inte riktigt seriöst att
            beskriva det som att vi ingenting gör.
          </note>
          <note>
            Det Patrik Björck hänvisar till, det vill säga Statskontorets
            utvärdering, var ett initiativ jag tog för att följa upp hela
            etableringsreformen. Arbetsförmedlingen ser nu över hela upphandlingen
            av lotsar. Jag säger själv i svaret att jag inte är främmande
            för att se över lotsverksamheten. Vi följer detta mycket noggrant.
          </note>
          <note>
            Men, Patrik Björck, jag välkomnar att Socialdemokraterna – för
            en gångs skull, skulle jag vilja säga – över huvud taget går in
            i en diskussion om integrationsfrågan. Där har ni ju helt tystnat
            under senare år. Ska man göra en seriös utvärdering av etableringsreformen
            ska man också säga att detta än en del av den. Vi har fler delar.
          </note>
          <note>
            Vi får avvakta lite grann och se vad Stockholms universitet,
            som tittar på hela etableringsreformen och hela den nya integrationspolitiken,
            säger om ett år. Den slutsats vi vågar dra redan nu är att vi
            ser ett betydligt bättre resultat av det vi gör nu än av det Patrik
            Björck och Socialdemokraterna gjorde i regeringsställning.
          </note>
          <note>
            När det gäller etableringsreformen är 27–28 procent efter två
            års tid i arbete eller i heltidsstudier. Det är snabbare än tidigare,
            Patrik Björck. Men jag är inte nöjd. Vi behöver korta tiden in
            på arbetsmarknaden mycket mer.
          </note>
          <note>
            Tittar man lite bredare på hur integrationspolitiken har fungerat
            sedan 2006 ser man att vi är i en situation där fler än 180 000
            utrikes födda människor har fått ett jobb att gå till tack vare
            den av regeringen förda politiken. Det är en dramatisk förändring
            av svensk arbetsmarknad. Massor av människor som tidigare stod
            utanför har kommit i arbete, och nyanlända har fått en chans att
            komma i arbete. Vi håller på det viset på att förändra svensk
            arbetsmarknad. Du kan väl vara lite glad någon gång, Patrik Björck,
            över att det faktiskt går rätt bra för människor som har flytt
            eller invandrat till vårt land och att vi har fått fler människor
            i arbete.
          </note>
          <note>
            När det gäller de konkreta frågorna om etableringslotsarna välkomnar
            jag att Arbetsförmedlingen – en myndighet som lyder under regeringen,
            som Patrik Björck vet – nu följer upp och ser över upphandlingen
            av etableringslotsar. Jag är medveten om att allt inte har fungerat
            exakt som vi tänkte oss när vi etablerade lotsarna. Patrik Björck
            pekar på några delar. Hur ser det ut med valfriheten? Hur ser
            det ut med balansen mellan olika lotsars insats?
          </note>
          <note>
            Jag hoppades att vi i dag skulle vara i en situation där större
            delen av lotsarna kommer från den ideella sektorn. I dag kommer
            8 procent av dem som är lotsar från den ideella sektorn. Jag skulle
            gärna hitta åtgärder som gör att vi får in den ideella sektorn
            i högre grad.
          </note>
          <note>
            Självklart är det så, Patrik Björck, att vi inte ska ha något
            fusk med skattepengar. Det är också därför Arbetsförmedlingen
            i enlighet med den grundläggande reformen har möjligheten att
            dra in ett lotsuppdrag. Man har under senare år också sagt upp
            ett antal lotsavtal. Det tycker jag är bra, men jag tycker också
            att det är bra att man gör en större översyn av hela upphandlingen.
          </note>
          <note>
            Patrik Björck är otroligt bra på att opponera, men det vore intressant
            att höra vad Patrik Björck och Socialdemokraterna vill . Jag har
            försökt läsa Socialdemokraternas budgetmotioner från i höstas
            och från i våras. Integrationsfrågan är en av våra riktigt stora
            framtidsutmaningar, Patrik Björck. Även om över 180 000 har kommit
            i arbete är vi fortfarande i ett läge där vi har ett stort utanförskap.
            Jag hittar ingenting om det, Patrik Björck – ingenting i budgetmotionen
            från i höstas och i princip ingenting i budgetmotionen från i
            våras förutom att ni vill spara på de mest utsatta stadsdelarna,
            det vill säga ni vill dra in 100 miljoner kronor från de mest
            utsatta stadsdelarna. Det är det jag hittar.
          </note>
          <note>
            Berätta gärna, Patrik Björck: Vad vill du? Det vore intressant
            att veta. Jag står upp och tar ansvar för den politik vi för.
            Det tänker jag fortsätta göra, och jag tänker göra det på ett
            ansvarsfullt sätt, Patrik Björck. Jag tänker inte springa på att
            du går till riksdagen och säger att du har hört vittnesmål, utan
            jag tänker se till att de utvärderingar vi har tillsatt för att
            ett system ska fungera på ett ordentligt sätt får tid att verka.
            Det är att regera Sverige, Patrik Björck.
          </note>
          <note type="speaker">
            Anf. 96 PATRIK BJÖRCK (S):
          </note>
          <note>
            Fru talman! Det är väl inte rimligt att statsrådet skulle springa
            på basis av synpunkter eller vittnesmål från en enskild riksdagsledamot.
            Vad som gör det allvarligt är dock att det inte är en enskild
            riksdagsledamot som framför kritiken, utan den framförs från Riksrevisionen,
            Statskontoret, enskilda arbetsförmedlare, myndigheten Arbetsförmedlingen
            och från seriösa lotsföretag. Den framförs av en mängd olika aktörer
            i systemet. Den ende som inte ser eller hör något verkar vara
            statsrådet.
          </note>
          <note>
            Statsrådet säger att han inte hittar vår politik för integration
            i våra budgetmotioner. Det är kanske inte så konstigt, för statsrådet
            verkar ju inte hitta något alls! Allt som andra hör och ser –
            även det som den liberala tankesmedjan Fores ser när de undersöker
            saken – verkar gå statsrådet spårlöst förbi.
          </note>
          <note>
            Statsrådet säger att han följer detta noggrant och granskar detta.
            Jag undrar hur det går till när man följer något och granskar
            det noggrant och ändå inte ser något.
          </note>
          <note>
            Sedan hoppas statsrådet att politiken skulle kunna förändras.
            Statsrådet ger mig en eloge att jag är en duktig oppositionspolitiker.
            Det verkar nästan som om statsrådet själv befann sig i opposition.
            Som oppositionspolitiker kan man ju hoppas på att politiken ska
            förändras. Men statsrådet sitter i regeringen och borde inte nöja
            sig med att hoppas, utan han borde också agera. Detta är det oroväckande
            med den debatt vi har nu.
          </note>
          <note>
            I svaret står det tydligt att man följer detta, att det inte
            är acceptabelt med brister och så vidare. Sedan säger statsrådet
            i svaret att han inte är främmande för att justera systemet om
            granskningen skulle ge anledning till det. Då frågar jag: Hur
            ser statsrådet på detta i dag? Jag ställer denna konkreta fråga
            med anledning av de uppgifter som finns tillgängliga för alla
            som vill se och med de vittnesmål som är möjliga att höra för
            alla som vill höra. Jag tycker att det finns anledning att justera
            systemet. Tycker statsrådet att det är rimligt att enskilda företag
            ska kunna mjölka skattepengar ur ett system som statsrådet är
            ansvarig för – inte någon myndighet? Det är statsrådet som har
            ansvar för denna politik; han kan inte undandra sig ansvar genom
            att skylla på andra. Finns det anledning? Det är detta som är
            frågan i dag.
          </note>
          <note>
            Tyvärr är regeringens intentioner att avvakta resultatet av en
            slutrapport i april 2016. Så står det ordagrant i svaret, och
            statsrådet har ordagrant läst upp det. Man ska invänta resultatet
            av en slutrapport i april 2016, och det är naturligtvis väldigt
            anmärkningsvärt.
          </note>
          <note>
            Ser statsrådet inte de problem som jag har beskrivit? Det skulle
            det vara intressant att få ett konkret svar på. Kände statsrådet
            till att man på det här sättet med ett penndrag från ett enskilt
            företag kan plocka ut miljoner ur systemet utan att tillföra något
            som helst mervärde för de nyanlända som behöver hjälp att etablera
            sig på svensk arbetsmarknad, eller var det en nyhet för statsrådet?
            Är statsrådet över huvud taget medveten om de här problemen?
          </note>
          <note>
            Det handlar inte om något höjt tonläge utan om en väldigt enkel
            fråga till det statsråd som är ansvarigt för en misslyckad politik.
          </note>
          <note type="speaker">
            Anf. 97 Statsrådet ERIK ULLENHAG (FP):
          </note>
          <note>
            Fru talman! Jag blir tvungen att göra något ganska ovanligt,
            nämligen att upprepa vad jag sade i mitt första inlägg. Patrik
            Björck beskriver svaret fel.
          </note>
          <note>
            Du, Patrik Björck, säger att inget sker och inget görs, och sedan
            hänvisar du till Statskontoret. Vem har tillsatt den granskningen?
            Det har jag och regeringen gjort för att följa upp och se vad
            som sker.
          </note>
          <note>
            Du säger att jag skyller på Arbetsförmedlingen. Nej, det gör
            jag inte. Det jag sade var att Arbetsförmedlingen nu ser över
            hela upphandlingen av etableringslotsar och att jag välkomnar
            det. Jag sade att Arbetsförmedlingen är en myndighet som lyder
            under regeringen för att påminna Patrik Björck om att vi tar ansvar
            för detta. Det är ytterst mitt ansvar.
          </note>
          <note>
            Det sker alltså något, Patrik Björck. Just nu ser man över detta.
          </note>
          <note>
            Vi har gett Arbetsförmedlingen möjlighet att dra in lotsavtal
            som inte fungerar. Det har verkligen gjorts. I den bästa av världar
            skulle vi inte ha varit i en situation där det förekommer den
            typen av missbruk, men när det nu förekommer måste systemet fungera.
          </note>
          <note>
            Jag ska påminna Patrik Björck om de två stycken som står sist
            i det skrivna svaret. Där skriver jag: Jag är inte främmande för
            att justera systemet med etableringslotsar för att säkerställa
            att det lever upp till regeringens intentioner, om granskningen
            skulle ge anledning till det. Sedan går vi över till det som står
            om 2016. Du kan själv läsa vad jag säger där. Några större förändringar
            av etableringsuppdraget ser jag inte framför mig – det är inte
            seriöst, Patrik Björck – innan man har gjort en ordentlig genomgång
            och uppföljning av hela systemet. Vi sitter inte passiva.
          </note>
          <note>
            Jag vet att du inte gillar att svara på sådant som gäller ditt
            eget partis politik. Jag har ibland frågat Patrik Björck och andra
            socialdemokrater vad de vill på integrationsområdet. Vad har ni
            för idéer?
          </note>
          <note>
            När jag säger att jag inte hittar något i motionerna säger du
            att jag inte är läskunnig. Berätta för mig vad det står, Patrik
            Björck! Berätta vilka finansierade förslag och vilka idéer Socialdemokraterna
            har för att angripa en av vår tids största utmaningar, det vill
            säga integrationspolitiken. Sanningen är ju att ni helt har tystnat
            på detta område under senare år.
          </note>
          <note>
            Jag kan medge att ni för ett antal år sedan var drivande i de
            här frågorna, men nu är ni tysta. Ni passar när det gäller en
            av de viktigaste framtidsutmaningarna.
          </note>
          <note>
            Du gillar inte när jag pratar om din politik, Patrik Björck,
            men man måste ibland ställa lite olika alternativ mot varandra.
            Man måste också påminna om att regeringens politik sedan 2006
            för riktiga människor har gett resultat. Jag upprepar siffran:
            Över 180 000 fler utrikes födda jobbar i dag än vad som var fallet
            2006. Vi har gått från en sysselsättning på mellan 550 000 och
            580 000 utrikes födda till en sysselsättning på ungefär 750 000.
            Något i politiken måste då fungera, Patrik Björck. Det kan inte
            stämma att inget fungerar i det läget.
          </note>
          <note>
            Vi behöver dock vara ödmjuka när vi genomför större nya reformer,
            och det är därför jag från början tillsatte den här typen av uppföljningar.
            Du kanske tycker att det är fel att man gör en större förändring,
            att man samtidigt ger Stockholms universitet och Statskontoret
            uppdrag att följa upp det. Man kan säga att det i så fall var
            korkat av oss, för du kan ju läsa upp vad Statskontoret sade.
            Men jag har inte tillsatt Statskontorets uppföljning för att vi
            inte ska göra något mer.
          </note>
          <note>
            I stället säger jag nu att vi självklart kommer att se över etableringslotsarna
            och göra de förändringar som kan behövas om det finns missbruk
            av systemet. Men ett par saker fungerar i systemet. Det ena är
            att man drar in avtal som inte funkar. Det andra är att Arbetsförmedlingen
            nu ser över hela upphandlingen.
          </note>
          <note>
            Min motfråga till Patrik Björck, utöver att det vore spännande
            att höra om ni har någon idé på integrationsområdet, är: Vad vill
            Patrik Björck? Är du mogen att dra slutsatsen att man ska skrota
            etableringslotsarna helt och hållet? Är det detta du säger i riksdagens
            kammare? Vad mer är det du tycker att man ska göra för att förändra
            systemet, om du nu har alla korten på bordet? Om du vet vad som
            fungerar och exakt vilka fel som finns vore det intressant att
            veta om din och Socialdemokraternas slutsats är att man helt ska
            dra in denna del av etableringsreformen, alltså etableringslotsarna.
          </note>
          <note type="speaker">
            Anf. 98 PATRIK BJÖRCK (S):
          </note>
          <note>
            Fru talman! Vi behöver en ny politik som sätter nyanlända invandrares
            jobbetablering på arbetsmarknaden i centrum och samlar resurser
            så tidigt som möjligt för snabbare jobbetablering.
          </note>
          <note>
            Vi är kritiska – det är korrekt uppfattat – till hur systemet
            med etableringslotsar är utformat, och vi är kritiska till regeringens
            obefintliga styrning och brist på ansvar.
          </note>
          <note>
            Vi menar att resurserna skulle göra större nytta inom ramen för
            Arbetsförmedlingen om de utnyttjas för validering, arbetspraktik
            och grundläggande utbildning i kommunal regi. Vi tror att kommunerna
            har goda möjligheter att erbjuda språk- och arbetspraktik.
          </note>
          <note>
            Det denna interpellationsdebatt handlar om är om det är möjligt
            att få konkreta svar från ministern, som är ansvarig. Ministern
            säger nu att om det finns ett missbruk är han beredd att åtgärda
            det. Då är min väldigt konkreta fråga: Anser statsrådet att det
            är rimligt att ett enskilt lotsföretag tar ut över 1 miljon kronor
            utan att tillföra något som helst mervärde till den nyanlände,
            till Arbetsförmedlingen eller till samhället bara genom att byta
            organisationsnummer? Är det ett missbruk – kan jag få svar på
            den frågan?
          </note>
          <note>
            Är det rimligt att justera systemet när Statskontoret säger att
            valfriheten inte fungerar? Är det ett missbruk när man använder
            gåvor och delar vinsten med kunderna i etableringsföretaget för
            att rekrytera nya kunder? Är det rimligt, eller är det ett missbruk?
          </note>
          <note>
            Kan det vara så svårt att få ett konkret svar av ansvarig minister
            på dessa enkla frågor? De handlar om problem som man tydligt kan
            se om man tittar på hur det ser ut i dag och inte 2016.
          </note>
          <note type="speaker">
            Anf. 99 Statsrådet ERIK ULLENHAG (FP):
          </note>
          <note>
            Fru talman! Det kom ett antal konkreta frågor. Anser statsrådet
            att det är rimligt att en enskild aktör plockar ut miljonvinster
            utan att det ger resultat? Svaret på den frågan är nej. Det anser
            jag inte. Därför tycker jag att det är bra att Arbetsförmedlingen
            nu ser över upphandlingen och ser över hur man jobbar med etableringslotsar.
          </note>
          <note>
            Nästa fråga blir: Blir min slutsats då att det här med etableringslotsar
            aldrig fungerar? Nej, jag vågar inte dra den slutsatsen just nu.
            Jag noterade att Patrik Björck inte heller drog den slutsatsen.
            Du svarade inte ens på frågan, som vanligt. Du sade inte vad du
            ville göra, ifall du ville ha kvar etableringslotsar eller inte.
          </note>
          <note>
            När jag lyssnar på din mycket kraftiga kritik mot detta system
            får jag intrycket att du vill avskaffa det helt och hållet. Men
            hittills har jag inte riktigt förstått att det är det du pekar
            på.
          </note>
          <note>
            Nästa fråga handlar om ifall det är rimligt att justera systemet
            om det är ett större missbruk av det. Ja, det är rimligt. Det
            är också det jag svarar Patrik Björck. Jag har svarat det nu.
            Jag har svarat det i tidigare interpellationsdebatter. Jag har
            svarat det skriftligt.
          </note>
          <note>
            Du kan också läsa i regeringens budgetproposition, där vi går
            igenom hur vi ska försöka se till att vi inte hamnar i fusk eller
            felaktigheter när det gäller kompletterande aktörer.
          </note>
          <note>
            Den grundläggande frågeställningen är: Tror man att kompletterande
            aktörer av det här slaget kan ha någon roll eller inte? Jag tror
            i grunden det. Jag tror att det är bra att man kan kombinera Arbetsförmedlingens
            insatser med kompletterande aktörer. När man gör det måste man
            se till att det finns ett noggrant system för att beivra missbruk.
            Man måste också se till att ha en ödmjukhet för att kunna säga:
            Nej, men vi kan behöva ändra i systemet. Därför välkomnar jag
            det som nu sker, det vill säga att Arbetsförmedlingen ser över
            upphandlingen. Arbetsförmedlingen är ansvarig myndighet som lyder
            under regeringen – jag tar ansvar för det, Patrik Björck.
          </note>
          <note>
            Behövs det i steg två regelförändringar? Ja, låt oss återkomma
            till det. Jag för nära samtal med Arbetsförmedlingen. Jag följer
            noggrant de uppföljningar jag själv har tillsatt för att se: Vad
            kan vi förändra och förbättra i systemet?
          </note>
          <note>
            Med det vill jag tacka för interpellationsdebatten och önska
            Patrik Björck en trevlig vår i detta regniga Stockholm – det blir
            nog soligare i morgon.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2013/14:466 om nyanländas väg till
            bostad och egen försörjning
          </note>
          <note type="speaker">
            Anf. 100 Statsrådet ERIK ULLENHAG (FP):
          </note>
          <note>
            Fru talman! Ingela Nylund Watz har ställt två frågor till mig
            om nyanländas väg till bostad och egen försörjning.
          </note>
          <note>
            Första frågan avser vilka åtgärder jag som integrationsminister
            avser att vidta för att Arbetsförmedlingen ska kunna klara av
            att beta av den stora kön av nyanlända personer som väntar på
            att få hjälp med en anvisad bostad.
          </note>
          <note>
            I mitt svar på Nylund Watz riksdagsfråga förra veckan informerade
            jag henne om att en lång väntan på anvisning försvårar personers
            möjligheter till snabb etablering. Därför är den viktigaste faktorn
            för att korta ledtiderna att kommunerna ökar sitt mottagande.
            Först med boendesituationen ordnad kan människor fokusera på vägen
            till arbete och egen försörjning. Arbetsförmedlingens bosättningsuppdrag
            utgår från att det finns platser i kommunerna att anvisa nyanlända
            till.
          </note>
          <note>
            Regeringen har vidtagit flera åtgärder för att stimulera kommuner
            att öka sitt mottagande av nyanlända. I januari utsåg regeringen
            två nationella samordnare, Lars Stjernkvist och Gunnar Hedberg,
            för att främja ett ökat mottagande av nyanlända och föra dialog
            med kommunerna om ökad mottagningskapacitet. De reser under våren
            runt i Sverige och träffar kommunpolitiker i samtliga län. Hittills
            har de besökt två tredjedelar av alla län, och dialogerna har
            varit mycket konstruktiva.
          </note>
          <note>
            Den 1 januari i år infördes en prestationsbaserad ersättning
            till kommuner, som innebär en förstärkning av den statliga ersättningen
            till särskilt ansvarstagande kommuner. Kommuner med ett högt mottagande
            generellt och kommuner som tar emot nyanlända från anläggningsboenden
            och kvotflyktingar ersätts utöver schablonersättningen. Den 1
            april trädde en reform i kraft som innebär att etableringsplanen
            startar först när en nyanländ tagits emot i en kommun och inte
            längre bor i ett anläggningsboende. Detta förväntas kunna ge kommunerna
            bättre planeringsförutsättningar och öka deras villighet att ta
            emot nyanlända från anläggningsboenden.
          </note>
          <note>
            I vårändringsbudgeten för 2014 föreslår regeringen att ytterligare
            resurser tillförs för att främja mottagandet av nyanlända från
            anläggningsboenden. Bland annat föreslår regeringen att medel
            tillförs länsstyrelserna för att undanröja hinder för bosättning
            och underlätta mottagande av personer med särskilda behov.
          </note>
          <note>
            Nylund Watz undrar i sin andra fråga om jag anser att de nyanlända
            personer som har valt EBO ska missgynnas när det gäller Arbetsförmedlingens
            ansvar för att anvisa bosättning.
          </note>
          <note>
            Arbetsförmedlingen arbetar intensivt för att öka antalet personer
            som anvisas en plats för bosättning och för att korta ledtiderna
            i bosättningen. Med det nuvarande höga inflödet är det viktigt
            att myndigheten prioriterar och använder sina resurser klokt.
            Arbetsförmedlingens prioritering att anvisa personer från anläggningsboenden
            innebär att människor med uppehållstillstånd inte ska behöva stanna
            på anläggningsboenden längre än nödvändigt.
          </note>
          <note type="speaker">
            Anf. 101 INGELA NYLUND WATZ (S):
          </note>
          <note>
            Fru talman! Tack, statsrådet, för svaret! Jag anar att statsrådet
            förstår att jag inte är helt nöjd. Jag är snarare lite fundersam
            över svaret. I svaret säger statsrådet nämligen tydligt att det
            för att man ska klara Arbetsförmedlingens bosättningsuppdrag är
            viktigt att det finns platser i kommunerna att anvisa nyanlända
            till. Men det är nu en verklighet som statsrådet är väl medveten
            om inte existerar.
          </note>
          <note>
            Den solidaritet som vi i Sverige kräver av alla EU:s medlemsländer
            för att vi ska klara de stora flyktingströmmarna till Europa existerar
            inte mellan kommunerna i vårt eget land. Här tvingas några kommuner,
            till exempel Södertälje, som jag är ifrån, påta sig ett oproportionellt
            stort ansvar för den svenska flyktingpolitiken, medan alltför
            många kommuner kan prata vackert om behovet av en generös flyktingpolitik
            men tillåtas sitta med armarna i kors när det kommer till kritan.
          </note>
          <note>
            Fru talman! I Arbetsförmedlingens återrapportering till regeringen
            om bosättningen för nyanlända inom etableringsuppdraget framgår
            det att över 11 000 personer väntar på en bosättningsanvisning.
            Av de här bor drygt 6 000 på ett anläggningsboende, ABO. Det innebär
            att ungefär 5 000 personer bor eller vistas i Sverige i eget boende,
            EBO. Många av dem finns i Södertälje.
          </note>
          <note>
            Regeringen gav den 1 april i år i uppdrag åt Arbetsförmedlingen
            och Migrationsverket att prioritera arbetet med ABO-flyktingar.
            Det innebär precis det som många anat, nämligen att EBO-flyktingarnas
            besvärliga bostadssituation inte tas på allvar. Det har nu bekräftats.
          </note>
          <note>
            Alltför många trångbodda, inte sällan med dålig psykosocial hälsa
            och alltför ofta utnyttjade, har ingen hjälp att vänta i nuläget.
            Många av de här är barn och unga.
          </note>
          <note>
            Detta vet jag att statsrådet är väl medveten om. Därför blir
            jag fundersam när jag inte kan få ett rakt svar på min fråga,
            om det är rimligt att man som flykting ska missgynnas i fråga
            om stöd när det gäller hjälp till bosättning om man valt eget
            boende. Men statsrådet har chansen i två inlägg. Är detta rimligt?
          </note>
          <note>
            Fru talman! I Södertälje har vi nu 300 nyanlända som vill flytta
            till någon annan kommun men som inte får hjälp någonstans. Varken
            Arbetsförmedlingen eller Migrationsverket anser att det är deras
            uppdrag.
          </note>
          <note>
            Jag anser att integrationsministern är skyldig dem ett svar.
            Vart ska de vända sig? Det kan väl ändå inte vara så att regeringen
            har gett upp och tyst accepterat att integrationen för vissa nyanlända
            kommer att få ta mycket lång tid, i vissa fall mellan sju och
            nio år? Det kan väl heller inte vara så att regeringen är omedveten
            om vilka konsekvenser det skulle få för de enskilda individer
            som drabbas och de hårt pressade kommuner som i själva verket
            bär upp stora delar av den nationella flyktingpolitiken?
          </note>
          <note type="speaker">
            Anf. 102 Statsrådet ERIK ULLENHAG (FP):
          </note>
          <note>
            Fru talman! Låt mig börja med den väldigt konkreta frågan från
            interpellantens sida. Är det rimligt att personer som har EBO,
            eget boende, inte ska kunna gå till Arbetsförmedlingen och få
            hjälp med boende? När vi införde etableringsreformen var det nytt
            att vi också öppnade för EBO-flyktingar att få den här möjligheten.
            Det har vi nu begränsat – det är riktigt. Det har vi gjort för
            att vi har ett antal tusen människor som sitter på anläggningsboenden
            och väntar på att få en bostad.
          </note>
          <note>
            Men i den konkreta fråga som Ingela Nylund Watz ställer handlar
            det om att man vill flytta till en annan kommun – det är nu frågan.
            Då har Arbetsförmedlingen ansvar att hjälpa till. Det är flyttarna
            inom kommunen som vi har begränsat. Vi har sagt att man i första
            hand ska prioritera dem som är på anläggningsboenden.
          </note>
          <note>
            Jag tar med mig den delen av frågan från Ingela Nylund Watz.
            Systemet ska fungera så att om jag är på väg att flytta till en
            annan kommun, med en rimlig arbetsmarknadssituation ska jag få
            hjälp av Arbetsförmedlingen även om jag är EBO. Därför tar jag
            med mig frågan från Ingela Nylund Watz.
          </note>
          <note>
            Det är intressant att vi ibland från Socialdemokraternas sida
            får höra att vi inte riktigt tar ansvar för den förda politiken.
            Ni säger att vi måste ta ansvar för hur verkligheten ser ut. Det
            gör vi gärna. Sedan säger Ingela Nylund Watz att det tar sju till
            nio år för en nyanländ att integrera sig. Kunde vi veta att det
            tog sju till nio för en nyanländ att integrera sig när Socialdemokraterna
            styrde? Vi har styrt i åtta år.
          </note>
          <note>
            Det vi nu ser som en effekt av den förda politiken är att vi
            har kortat vägen in på arbetsmarknaden. Jag upprepar det jag berättade
            för Patrik Björck. Över 180 000 utrikes födda har kommit i arbete.
            27–28 procent av dem över hela landet som har varit två år i etablering
            går till studier eller arbete. Om den utvecklingen fortsätter
            kommer vi att ha kortat tiden dramatiskt tack vare en integrationspolitik
            med fokus på jobb och kunskaper i svenska språket.
          </note>
          <note>
            Jag instämmer inte riktigt i Ingela Nylund Watz uppfattning att
            kommunerna inte tar ansvar. Över 30 000 flyktingar och deras anhöriga
            fick en plats runt om i kommunerna förra året. De allra flesta
            kommuner i Sverige har i dag avtal. Med det sagt vill jag understryka
            att det finns vissa kommuner som har tagit ett större ansvar,
            som fortfarande tar ett större ansvar, till exempel Ingela Nylund
            Watz egen kommun Södertälje. Det är en kommun som har tagit mycket
            stort ansvar i förhållande till folkmängden under lång tid.
          </note>
          <note>
            Vi befinner oss nu i en situation med kriget i Syrien, och relativt
            många av de flyktingar som kommer till Sverige söker sig till
            Södertälje. Jag tror inte att lösningen är att säga att de inte
            får skapa sig en egen framtid. Ett sätt att lösa problemet är
            att säga att de med viss nationalitet inte får flytta till Södertälje.
            Jag tror inte på det. Vi ska ha lika regler för alla människor.
          </note>
          <note>
            En annan lösning som har diskuterats är att tvinga kommuner att
            ta emot flyktingar. Jag tror inte heller att det är lösningen.
            Av intresse skulle jag vilja ställa frågan till Ingela Nylund
            Watz: Vad är ditt svar på de två frågorna?
          </note>
          <note>
            Ni svarar nej. Jag tycker att det är bra att människor oavsett
            bakgrund själva kan styra var de bor. Ett andra svar på frågan
            om vi ska tvinga kommuner att ta emot flyktingar är att jag inte
            tror på sådant. Om vi ska sitta i Stockholm och bestämma var människor
            ska bo kommer vi att hamna i ett läge då vi kommer att få sämre
            integrationspolitik och en sämre förankrad flyktingpolitik.
          </note>
          <note>
            I Ingela Nylund Watz förra inlägg lät det som att det fanns en
            lösning där Ingela Nylund Watz och Socialdemokraterna lutar åt
            att tvinga kommuner att ta emot flyktingar. Det var intressant
            att höra Ingela Nylund Watz svar på den frågan.
          </note>
          <note>
            Jag har en lista på tio tolv saker vi har gjort de senaste åren
            för att öka utströmningen från anläggningsboende. Jag återkommer
            gärna till dem i senare inlägg. Det vore intressant att reda ut
            de principiella frågorna med interpellanten.
          </note>
          <note type="speaker">
            Anf. 103 INGELA NYLUND WATZ (S):
          </note>
          <note>
            Fru talman! Tack, statsrådet! Jag uppskattar statsrådets ärlighet
            när det handlar om att erkänna i kammaren att EBO-flyktingarna
            nu får vänta. De kan inte räkna med att få så mycket hjälp om
            de vill söka sig till annan bosättning därför att ABO-flyktingarna
            prioriteras.
          </note>
          <note>
            Det är tråkigt. Drygt 5 000 personer får beskedet av statsrådet
            att de får vänta. I det här läget hade man kanske kunnat fundera
            över att tillföra ytterligare medel för att inte ställa två typer
            av flyktinggrupper mot varandra. Men nu har regeringen valt väg.
          </note>
          <note>
            Regeringen har suttit vid makten i åtta år. Jag ska berätta lite
            grann om hur verkligheten ser ut i en kommun som har många flyktingar
            som har valt eget boende. Jag vet att statsrådet är väl insatt
            i frågan. Men det är viktigt att för kammaren beskriva situationen.
          </note>
          <note>
            Södertälje är en kommun med drygt 90 000 invånare. Det senaste
            året har kommunen tagit emot ungefär 1 000 flyktingar från Syrien.
            Kommunen tog under kriget i Irak emot ungefär 5 000 flyktingar.
            Det första kvartalet i år har det kommit 400 flyktingar. Prognosen
            för i år är att det kommer totalt 2 000 flyktingar från Syrien.
            Det är kommunens verklighet.
          </note>
          <note>
            Varje vecka startar kommunen en ny förskoleklass, och varje vecka
            startar kommunen en ny sfi-klass i Södertälje. Kön till Arbetsförmedlingen
            växer. Det förstår statsrådet.
          </note>
          <note>
            De nationella samordnarna Stjernkvist och Hedberg åker runt och
            talar med alla Sveriges kommuner, precis som statsrådet sade i
            sitt svar. De kommer till Södertälje och tycker att kommunen ska
            ta emot 112 ytterligare flyktingar från anläggningsboenden. Jag
            förstår att uppdraget är svårt, men jag undrar om statsrådet tycker
            att det är rimligt att länsstyrelsen tycker att Södertälje kommun
            i det läget ska ta emot ytterligare 112 flyktingar från anläggningsboenden.
          </note>
          <note>
            Förändringar i ersättningen och en del av de insatser som regeringen
            har gjort, till exempel förändringen av schablonersättningen och
            etableringsersättningen, är bra. Jag har ingenting emot de reformerna.
            Problemet är att de betyder så lite ekonomiskt. Södertälje kommun
            har räknat på vad förändringarna innebär i pengar. Nu får man
            ta det lite för vad det är eftersom vi inte vet exakt hur stort
            flyktingmottagandet blir i år. Kommunen gör bedömningen att de
            förändringar som regeringen har gjort kommer att innebära ungefär
            15 miljoner kronor ytterligare till kommunkassan i Södertälje.
          </note>
          <note>
            Med dessa summor i relation till att det på Södertälje kommuns
            arbetsmarknad finns otroligt många som det tar betydligt längre
            tid för än tre år att komma ut på arbetsmarknaden inser statsrådet
            att den börda för försörjningsstöd som kommunen måste bära är
            betydligt större än de extra insatser på 15 miljoner som reformerna
            har inneburit. Vore det inte en väg att ytterligare titta på om
            det går att göra mer i fråga om ekonomiska stimulanser till de
            kommuner som är beredda att ta emot många flyktingar?
          </note>
          <note>
            Till sist vill jag ta upp frågan om de 300 personerna. Jag uppfattar
            det nu som att statsrådet lovar att se till att de ska få hjälp
            att ta sig till en annan kommun.
          </note>
          <note type="speaker">
            Anf. 104 Statsrådet ERIK ULLENHAG (FP):
          </note>
          <note>
            Fru talman! Jag ska säga hur regelverket ser ut och den ändring
            vi har genomfört. Nu gled Ingela Nylund Watz lite i början.
          </note>
          <note>
            Låt mig vara tydlig. Om du är EBO prioriteras du om du vill flytta
            vidare till en annan kommun. Förändringen ligger i huvudsak i
            om du är kvar i samma kommun. Då har vi sagt att anläggningsboende
            ska prioriteras. Jag tror att Ingela Nylund Watz och även Södertäljes
            kommunpolitiker inser att det inte finns fler bostäder bara för
            att Arbetsförmedlingen försöker hitta fler bostäder just i Södertälje.
            Det är inte där utmaningen ligger. Utmaningen handlar om att fler
            kommuner ska ta större ansvar och underlätta vidareflytt.
          </note>
          <note>
            Regeringen har också ändrat i regelverket så att det blir ännu
            tydligare i fråga om etableringsersättningen. Om det finns ett
            jobb som väntar någon annanstans är man skyldig att ta det jobbet.
            Annars förlorar man sin etableringsersättning.
          </note>
          <note>
            Mycket av det vi gör och har gjort under senare år har i hög
            grad skett i samtal med till exempel kommuner som Södertälje.
            Jag ska vara lite försiktig eftersom vi inte sitter på räknemaskiner,
            men jag tror att de beräkningar ni har vad gäller förändringen
            i ersättningssystemet till Södertälje är rimliga. Det blir 15
            miljoner kronor extra om kommunen tar emot 1 000 flyktingar. Det
            är ett erkännande från vår sida att Södertäljepolitikerna under
            lång tid har haft rätt.
          </note>
          <note>
            Södertäljepolitikerna har sagt ungefär så här: Det kostar mer
            att ta emot fler vid samma tillfälle. Då kan man behöva anställa
            nya lärare, bygga ny förskola eller ordna ett nytt klassrum. Tar
            kommunen emot fem elever på en skola ställer man ut fem nya skolbänkar.
            Det blir inte samma kostnader. Där har Södertälje haft rätt.
          </note>
          <note>
            Efter att vi har haft nära samtal med Sveriges Kommuner och Landsting
            är jag glad för att vi har med oss kommunerna i att ha ett differentierat
            system. Kommuner som tar ett stort ansvar ska få mer resurser.
            De kommuner som tar ett litet ansvar kommer att få mindre resurser
            med det nya systemet. Då går vi ändå in med de av Ingela Nylund
            Watz efterlysta nya pengarna för att få systemet att fungera.
            Vi har gått in med en dryg miljard för de kommande åren i extra
            pengar till ersättningar till kommunerna.
          </note>
          <note>
            Kommunersättningen är inte det enda. Sist jag var i Södertälje
            uttryckte man glädje över de satsningar regeringen gör på skolor
            i utsatta områden. Vi ser till att det finns statliga pengar för
            att anställa de bästa lärarna, så kallade förstelärare, det vill
            säga lärare med bättre betalt, i skolor med störst utmaningar.
          </note>
          <note>
            Vi gör extra satsningar på svenska för nyanlända elever. Det
            är särskilt viktigt för Södertälje. Det är tre timmar svenska
            extra i veckan för nyanlända elever de första åren i Sverige,
            för att se till att de får med sig det som är grunden för att
            kunna lyckas i skolan.
          </note>
          <note>
            Jag ska ärligt säga att inspirationen till det förslaget kommer
            från vad man har gjort i Landskronas skolor, Södertäljes skolor
            och Stockholms skolor. Så har man jobbat där. Förändringen är
            att det nu ska bli så i hela Sverige, och vi går också in med
            pengar.
          </note>
          <note>
            Regeringen har också gjort särskilda satsningar ekonomiskt på
            de mest utsatta stadsdelarna. Till de 15 miljoner som man får
            genom omfördelningssystemet fick Södertälje 2014 uppåt 20 miljoner,
            om jag minns rätt, för de mest utsatta stadsdelarna. Det var för
            det resultat som man hade 2013, det var en kompensation för att
            man hade tagit emot många nyanlända, men det var också en effekt
            av att Södertälje har haft väldigt bra skolresultat i några av
            de mest utsatta stadsdelarna.
          </note>
          <note>
            Jag skulle vilja ställa en fråga till Ingela Nylund Watz. När
            ni satt där och räknade på effekterna av ekonomisk politik för
            Södertälje, räknade ni då vad det innebär med Socialdemokraternas
            vårbudget? Där står det att man drar in de 100 miljonerna – rakt
            av. Det är knappt 20 miljoner kronor bort från Södertäljes budget
            – det är effekten. Det finns ingen alternativfinansiering. Det
            står bara att det ska användas för att stärka de offentliga finanserna.
          </note>
          <note>
            När blev Socialdemokraterna ett parti som drar in pengar från
            de mest utsatta stadsdelarna – Ronna, Hovsjö, Rinkeby och Rosengård
            – och vad blir det för effekt för Södertälje att ni gör detta,
            Ingela Nylund Watz?
          </note>
          <note type="speaker">
            Anf. 105 INGELA NYLUND WATZ (S):
          </note>
          <note>
            Fru talman! När det handlar om vem som ska stötta de nyanlända
            som vill lämna Södertälje och bosätta sig på annan ort är statsrådets
            besked i dag att Arbetsförmedlingen ska hjälpa till med det. Men
            det är inte det besked som Arbetsförmedlingen i Södertälje lämnar,
            utan där hänvisar man till Migrationsverket. Jag tror nog att
            det finns anledning att fundera över hur regleringsbreven är utformade
            eller titta på något slags uppföljning för att det ska fungera.
            Det är i dag 300 nyanlända i Södertälje som vill bosätta sig på
            annan ort och som är djupt förtvivlade.
          </note>
          <note>
            Jag är också ordförande i det allmännyttiga bostadsföretaget
            i Södertälje. Vi märker – det tror jag att statsrådet förstår
            – att situationen när det handlar om EBO-lagstiftningen och det
            egna boendet håller på att bli oerhört bekymmersam.
          </note>
          <note>
            Statsrådet är väl medveten om att vi nu i en del av landets kommuner
            har situationen att det bor tio tolv personer i en tvårummare
            och att många av dem är barn som inte får lugn och ro att läsa
            läxor eller att återhämta sig. Det blir en besvärlig situation,
            och många nya problem dyker upp, till exempel psykosociala problem.
          </note>
          <note>
            Det är bra att statsrådet tar med sig frågan om att se över så
            att det ska fungera för de EBO-flyktingar som vill flytta till
            en annan kommun, för det gör det inte i dag. Det tycker jag är
            ett bra resultat av den här debatten.
          </note>
          <note>
            Jag tycker också att vi i Sverige tillsammans – för i grund och
            botten tror jag att det parti som ministern representerar och
            vårt parti har ungefär samma inställning när det handlar om den
            generösa flyktingpolitiken i Sverige – ska fundera över på vilket
            sätt vi kan göra mer för att fler kommuner i Sverige ska ta ett
            proportionellt sett lika stort ansvar som vissa kommuner, som
            Södertälje.
          </note>
          <note type="speaker">
            Anf. 106 Statsrådet ERIK ULLENHAG (FP):
          </note>
          <note>
            Fru talman! Jag vill vara konkret i fråga om de två grundfrågeställningar
            som Ingela Nylund Watz tar upp i interpellationen.
          </note>
          <note>
            Regelverket och förändringen som gjordes när det gäller EBO-lagstiftning
            var: Nej, vi ska inte hjälpa till med flytt inom kommunen – det
            är inte prioriterat. Om man däremot enligt EBO-lagstiftningen
            vill flytta till en annan kommun ska Arbetsförmedlingen kunna
            hjälpa till. Där återupprepar jag vad jag sade inledningsvis,
            och jag får ta med mig detta och se hur Arbetsförmedlingen har
            tolkat regelverket, för den möjligheten ska finnas.
          </note>
          <note>
            Det finns en begränsning att det ska gälla en flytt till ett
            område i Sverige där man tror att man har en rimlig arbetsmarknad.
            Vi hade ganska länge en integrationspolitik där vi bara letade
            bostäder och inte letade arbetsmarknad. Det blev inte heller någon
            vidare bra start i Sverige, utan det handlar om kombinationen
            av jobb och bostad.
          </note>
          <note>
            Jag är mycket medveten om situationen i Södertälje. Jag har nära
            dialog med Södertäljes kommunledning och kommer att fortsätta
            att ha det. Jag tycker också att vi från statens sida ska ha en
            ödmjukhet inför städer som Södertälje, som faktiskt har tagit
            ett mycket stort ansvar.
          </note>
          <note>
            Jag tror dock inte att det finns några enkla lösningar på hur
            vi ska se till att hantera den akuta situationen när människor
            flyr från Syrien.
          </note>
          <note>
            Södertäljes kommunledning brukar ibland säga: Stoppa detta med
            EBO, det vill säga att man själv får välja sin bostad! Men jag
            är lite rädd för vad det innebär i praktiken. Om EBO-systemet
            skulle avskaffas, vad skulle då hända? Det strider mot både grundlagen
            och Europakonventionen om mänskliga rättigheter att berätta att
            man inte får bosätta sig i Södertälje. En massa människor skulle
            ändå bosätta sig i Södertälje hos vänner och släktingar. Det enda
            verktyget från statens sida skulle då vara att vi drog in pengar
            från Södertälje och drog in pengar från den enskilde, och sluteffekten
            skulle bli att Södertälje fick sämre förutsättningar för integration.
          </note>
          <note>
            Vi har i stället valt en annan väg, där vi försöker se till att
            fler kommuner tar ansvar. Där kan vi säga att vi har lyckats i
            den meningen att de allra flesta kommuner i dag har ett avtal.
            Ingen annan tar emot på den nivå som Södertälje gör, men att fler
            tar ansvar spelar stor roll.
          </note>
          <note>
            Tack för interpellationsdebatten!
          </note>
          <note>
            Överläggningen var härmed avslutad.
          </note>
          <note>
            20 § Bordläggning
          </note>
          <note>
            Följande dokument anmäldes och bordlades:
          </note>
          <note>
            21 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 13 maj
          </note>
          <note>
            Leif Jakobsson
          </note>
          <note>
            Leif Jakobsson
          </note>
          <note>
            Annika Lillemets
          </note>
          <note>
            den 14 maj
          </note>
          <note>
            Jens Holm
          </note>
          <note>
            Peter Persson
          </note>
          <note>
            Ingela Nylund Watz
          </note>
          <note>
            Anders Karlsson
          </note>
          <note>
            Anders Karlsson
          </note>
          <note>
            Monica Green
          </note>
          <note>
            den 15 maj
          </note>
          <note>
            Raimo Pärssinen
          </note>
          <note>
            den 16 maj
          </note>
          <note>
            Annika Lillemets
          </note>
          <note>
            Annika Lillemets
          </note>
          <note>
            Annika Lillemets
          </note>
          <note>
            22 § Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 14 maj
          </note>
          <note>
            Peter Persson
          </note>
          <note>
            Christina Oskarsson
          </note>
          <note>
            den 15 maj
          </note>
          <note>
            Christina Oskarsson
          </note>
          <note>
            den 16 maj
          </note>
          <note>
            Carina Adolfsson Elgestam
          </note>
          <note>
            Mats Pertoft
          </note>
          <note>
            Peter Rådberg
          </note>
          <note>
            Amineh Kakabaveh
          </note>
          <note>
            Jens Holm
          </note>
          <note>
            Jens Holm
          </note>
          <note>
            Hans Linde
          </note>
          <note>
            Hans Linde
          </note>
          <note>
            Lars Johansson
          </note>
          <note>
            Anders Karlsson
          </note>
          <note>
            Tomas Eneroth
          </note>
          <note>
            Carina Adolfsson Elgestam
          </note>
          <note>
            Anders Karlsson
          </note>
          <note>
            23 § Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 14 maj
          </note>
          <note>
            Stina Bergström
          </note>
          <note>
            Mats Pertoft
          </note>
          <note>
            Lise Nordin
          </note>
          <note>
            Mats Pertoft
          </note>
          <note>
            Adnan Dibrani
          </note>
          <note>
            Peter Persson
          </note>
          <note>
            Ingela Nylund Watz
          </note>
          <note>
            Jonas Eriksson
          </note>
          <note>
            Hillevi Larsson
          </note>
          <note>
            Raimo Pärssinen
          </note>
          <note>
            Raimo Pärssinen
          </note>
          <note>
            Raimo Pärssinen
          </note>
          <note>
            Peter Jeppsson
          </note>
          <note>
            24 § Kammaren åtskildes kl. 14.26.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
