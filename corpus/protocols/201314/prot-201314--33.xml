<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--33</head>
          <docDate when="2013-11-22">2013-11-22</docDate>
        </div>
      </front>
      <body>
        <div>
          <note n="3f38134c">
            ﻿
          </note>
          <note n="75159046">
            Riksdagens protokoll
          </note>
          <note n="69ec1f9a">
            2013/14:33
          </note>
          <note type="date" n="bd94c166">
            Fredagen den 22 november
          </note>
          <note n="2c3d60d1">
            Kl. 09:00 - 15:49
          </note>
          <note n="ddb431be">
            1 § Meddelande om aktuell debatt om arbetsmiljön
          </note>
          <note n="e184f323">
            Tredje vice talmannen meddelade att på begäran av Socialdemokraternas
            riksdagsgrupp skulle en aktuell debatt om arbetsmiljön anordnas
            tisdagen den 3 december kl. 13.00 .
          </note>
          <note n="461c78fc">
            Från regeringen skulle arbetsmarknadsminister Elisabeth Svantesson
            (M) delta.
          </note>
          <note n="ad68aa71">
            Den inkomna skrivelsen hade följande lydelse:
          </note>
          <note n="33afad5e">
            Begäran om aktuell debatt angående de senaste dödsolyckorna i
            arbetet
          </note>
          <note n="3799fafe">
            För några dagar sedan rapporterade media om ännu en fasansfull
            olycka där två män fick kokande tjära över sig. Så blev det två
            till som gick till jobbet utan att någonsin komma hem igen.
          </note>
          <note n="a8d0ee17">
            Återigen var det två inhyrda arbetare som drabbades, precis som
            för två år sedan, då Gustaf Seppelin Solli blev allvarligt bränd
            av kalk och hans kamrat Johan Lövgren avled. Även den olyckan
            skedde på SSAB i Luleå.
          </note>
          <note n="80dac97d">
            Men listan kan göras oändligt lång. Varje vecka dör någon på
            sin arbetsplats. Det är alltför många företag som inte klarar
            av sitt säkerhetsansvar och framförallt när entreprenörer hyrs
            in.
          </note>
          <note n="a228d4b5">
            Med anledning av detta föreslår Socialdemokraterna att aktuell
            debatt ska hållas i riksdagen. Detta för att regeringen ska kunna
            redogöra för vad man avser att göra för att förbättra arbetsmiljön
            på landets arbetsplatser och se till att kvinnor och män som går
            till jobbet på morgonen också kommer hem när arbetsdagen är slut.
          </note>
          <note n="840831df">
            Mikael Damberg
          </note>
          <note n="912820f7">
            2 § Anmälan om kompletteringsval
          </note>
          <note n="2a05ddaa">
            Tredje vice talmannen meddelade att Moderata samlingspartiets
            riksdagsgrupp anmält Gustav Blix som suppleant i konstitutionsutskottet.
          </note>
          <note n="eedc9397">
            Tredje vice talmannen förklarade vald till
          </note>
          <note n="4b628c6a">
            suppleant i konstitutionsutskottet
          </note>
          <note n="9f4797a8">
            3 § Anmälan om subsidiaritetsprövning
          </note>
          <note n="40f83219">
            Tredje vice talmannen anmälde att utdrag ur följande protokoll
            i ärenden om subsidiaritetsprövning av EU-förslag hade kommit
            in:
          </note>
          <note n="82a616e7">
            4 § Anmälan om faktapromemoria
          </note>
          <note n="86193236">
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="948a8c5f">
            KOM(2013) 751
          </note>
          <note n="068da89d">
            5 § Anmälan om fördröjda svar på interpellationer
          </note>
          <note n="4c957eb0">
            Följande skrivelser hade kommit in:
          </note>
          <note n="62ebef66">
            Interpellation 2013/14:71
          </note>
          <note n="5906c0c4">
            Interpellation 2013/14:71 Bisfenol A i dricksvatten
          </note>
          <note n="1d181d09">
            Interpellationen kommer att besvaras torsdagen den 19 december
            2013. Miljöministern hade inte möjlighet att besvara interpellationen
            inom anvisad tid på grund av sjukdom.
          </note>
          <note n="251e6db5">
            Lena Ingvarsson
          </note>
          <note n="159d5be7">
            Interpellation 2013/14:79
          </note>
          <note n="e300fddf">
            Interpellation 2013/14:79 Möjligheten att sälja utsläppsutrymme
            till andra EU-länder
          </note>
          <note n="528250d3">
            Interpellationen kommer att besvaras måndagen den 9 december
            2013. Miljöministern hade inte möjlighet att besvara interpellationen
            inom anvisad tid på grund av sjukdom.
          </note>
          <note n="251e6db5">
            Lena Ingvarsson
          </note>
          <note n="36fffabd">
            Interpellation 2013/14:85
          </note>
          <note n="1903b383">
            Interpellation 2013/14:85 Klimattoppmötet COP 19/CMP 9 i Warszawa
          </note>
          <note n="528250d3">
            Interpellationen kommer att besvaras måndagen den 9 december
            2013. Miljöministern hade inte möjlighet att besvara interpellationen
            inom anvisad tid på grund av sjukdom.
          </note>
          <note n="251e6db5">
            Lena Ingvarsson
          </note>
          <note n="a0becaae">
            Interpellation 2013/14:129
          </note>
          <note n="0c8c34f7">
            Interpellation 2013/14:129 Regeringens motiv för att tillåta
            kommersiellt linjeflyg på Uppsala flygplats, Ärna
          </note>
          <note n="3992ebcb">
            Interpellationen kommer att besvaras måndagen den 9 december
            2013. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="251e6db5">
            Lena Ingvarsson
          </note>
          <note n="a82b21fb">
            Interpellation 2013/14:130
          </note>
          <note n="a9d8acd6">
            Interpellation 2013/14:130 Civil flygplats vid Ärna
          </note>
          <note n="3992ebcb">
            Interpellationen kommer att besvaras måndagen den 9 december
            2013. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="251e6db5">
            Lena Ingvarsson
          </note>
          <note n="56a2f333">
            6 § Svar på interpellation 2013/14:110 om hyra vid tvångsförflyttning
          </note>
          <note type="speaker" n="68927c5a">
            Anf. 1 Justitieminister BEATRICE ASK (M):
          </note>
          <u who="Q297850" xml:id="i-cb629786bbf553a6-0" n="dbea15f9">
            <seg n="0fe8f68e">
              Herr talman! Tomas Nilsson har frågat mig om den ekonomiska situationen
              för dem som måste flytta till nya hem med anledning av samhällsomvandlingarna
              i Malmfälten.
            </seg>
            <seg n="dd839612">
              När bostadshus måste rivas till följd av expanderande gruvproduktion
              är grundprincipen att gruvföretaget – i detta fall LKAB – ska
              stå för den skada och det intrång som verksamheten ger upphov
              till. Om berörda fastigheter inte kan förvärvas genom frivilliga
              överenskommelser ska eventuell inlösen av fastigheterna kompenseras
              med expropriationsersättning.
            </seg>
            <seg n="d44e2b67">
              Regeringen har vidtagit flera åtgärder för att höja ersättningarna
              vid expropriation och liknande åtgärder. Ersättningarna låg tidigare
              på nivåer som kunde understiga marknadsvärdet på fastigheterna.
              Utgångspunkten är numera att en inlöst fastighet ska ersättas
              med 125 procent av marknadsvärdet. Denna förstärkning av ersättningsrätten
              kommer även fastighetsägare i Malmfälten till godo.
            </seg>
            <seg n="4e494223">
              Expropriationslagstiftningen är anpassad till de förutsättningar
              som normalt föreligger när inlösen blir aktuellt. De samhällsomvandlingar
              som nu genomförs i Malmfälten är dock av en unik art och omfattning;
              det tror jag att vi alla kan vara överens om. Detta väcker alldeles
              särskilda frågor, bland annat rörande vilken ersättning som är
              rimlig för dem som måste söka nya hem på en fastighetsmarknad
              som är starkt påverkad av gruvexpansionen. En allmän grundsats
              i lagstiftningen är dock att den som får sin fastighet ianspråktagen
              inte ska drabbas av någon ekonomisk skada till följd av detta.
            </seg>
            <seg n="0d8d1c02">
              Tomas Nilsson tar särskilt upp situationen för de hyresgäster
              som får flytta till nyproducerade hyresrätter med högre hyror.
              Det bör framhållas att hyressättningen bygger på ett bruksvärdessystem.
              Det är naturligt att hyran för nyproducerade hyresrätter kan överstiga
              hyran i äldre flerbostadshus. Detta kompenseras med en högre standardnivå
              för hyresgästerna. Liknande situationer är vanliga även utanför
              Malmfälten. Till exempel kan upprustning av hyresgästers befintliga
              lägenheter medföra standardhöjningar med hyreshöjningar som följd.
            </seg>
            <seg n="2df17e17">
              Med detta sagt vill jag inte föregripa de förhandlingar som pågår
              mellan LKAB och dem som berörs av samhällsomvandlingarna, bland
              annat de boende i området. Jag förutsätter att LKAB tar och kommer
              att fortsätta att ta sitt ansvar i dessa frågor. Regeringen följer
              händelseutvecklingen noga, inte minst i egenskap av ensam ägare
              till LKAB. Bland annat i Malmfältsgruppen, som sammankallas av
              näringsministern, sker fortlöpande en dialog med de inblandade
              parterna.
            </seg>
            <seg n="1c21abbc">
              Regeringen är lyhörd för signaler om behovet av att underlätta
              samhällsomvandlingarna och att minska konsekvenserna för enskilda.
              Jag utesluter inte att det inom ramen för den processen kan bli
              aktuellt att ta initiativ till åtgärder av skilda slag.
            </seg>
          </u>
          <note type="speaker" n="0f4ab263">
            Anf. 2 TOMAS NILSSON (S):
          </note>
          <u who="Q12006677" xml:id="i-ced0ace026c21f1d-0" n="40aa79a7">
            <seg n="b8fc9553">
              Herr talman! Jag tackar justitieministern för svaret, men det
              finns en hel del att kommentera i det.
            </seg>
            <seg n="409430ac">
              Jag vet att det är många malmfältsbor som med stort intresse
              kommer att följa debatten här i dag, eftersom den berör deras
              framtid så mycket. Väldigt många människor är oroliga och mår
              inte bra då de inte vet hur de ska klara boendekostnaderna i framtiden.
              Jag ska försöka förklara lite kort, så att alla förstår problematiken
              och hur viktigt det är att hitta lösningar.
            </seg>
            <seg n="acbf7ae0">
              Jag vill dock börja med att säga att människorna i Malmfältskommunerna
              gläds med gruvornas och LKAB:s framgångar, som ser till att pengar
              strömmar in till statskassan. Men samtidigt är inte denna situation
              problemfri – den skapar stora problem för enskilda och familjer
              boende inom områden som ska tas i anspråk av gruvan. För att få
              upp den värdefulla malmen måste samhällen flyttas. Hus måste rivas,
              och människor måste mot sin vilja lämna sina hem och fastigheter.
            </seg>
            <seg n="09f7cdad">
              Ändå är flertalet malmfältsbor införstådda med att det är nödvändigt
              att flytta för att gruvorna ska kunna utvecklas, leva vidare och
              skapa jobb och återväxt till nästkommande generationer. Gruvorna
              behövs. Men det man inte förstår i Malmfälten är varför man som
              enskild individ ska finansiera gruvornas nödvändiga utveckling,
              som genererar miljarder till statskassan, ur egen börs.
            </seg>
            <seg n="3f7819e3">
              Herr talman! Jag kan hålla med ministern i vissa delar av svaret.
              Det är bra att regeringen har höjt ersättningsnivåerna i expropriationslagen
              eftersom den blir tvingande om man inte hittar någon frivillig
              lösning. Men ersättningen är fortfarande alldeles för låg och
              kompenserar inte för en nybyggnation. Har man ett äldre hus är
              tanken enligt lagen att man ska kunna köpa ett likvärdigt hus,
              men i Malmfälten har vi inte den möjligheten då stora delar av
              samhällena ska rivas.
            </seg>
            <seg n="a77b03fd">
              I Malmfältens situation innebär det för dem vars hus rivs att
              fastigheterna måste byggas på nytt. Något annat alternativ finns
              inte. Det gör att nuvarande ersättningsnivåer enligt lagen inte
              täcker kostnaderna – bara att köpa en färdigställd tomt i Gällivare
              kostar i dag 600 000–700 000 kronor. Det krävs mer ansvar och
              mer initiativ från regeringen till höjda ersättningar för fastighetsägare.
              Ett alternativ kan vara att byta nyckel mot nyckel. Det innebär
              förenklat att du får ett nytt standardhus i utbyte mot ditt gamla
              hus.
            </seg>
            <seg n="391dc6f4">
              Justitieministern säger vidare i sitt svar att regeringen är
              lyhörd för signaler om behovet av att underlätta samhällsomvandlingarna
              och att minska konsekvenserna för enskilda. Om regeringen verkligen
              är lyhörd för signaler har ju ministern nu chansen att tala om
              för villaägare och fastighetsägare i Malmberget och Kiruna om
              regeringen omgående kommer att ta ansvar för ytterligare initiativ
              till förbättringar gällande ersättningsnivåerna i expropriationslagen
              när människor får sina fastigheter ianspråktagna.
            </seg>
          </u>
          <note type="speaker" n="c056c248">
            Anf. 3 Justitieminister BEATRICE ASK (M):
          </note>
          <u who="Q297850" xml:id="i-cb629786bbf553a6-1" n="dbea15f9">
            <seg n="929de36b">
              Herr talman! Jag har också varit däruppe och träffat många, och
              jag kan instämma i den beskrivning som vi får här av att människor
              är glada över att det går bra för gruvorna just nu men också att
              de är bekymrade över situationen.
            </seg>
            <seg n="ee8b4f5c">
              Det jag har försökt beskriva i mitt svar är de regler som gäller
              och hur det ser ut, det vill säga att vi har förbättrat expropriationsreglerna,
              att utgångspunkten är att man ska hållas skadeslös och en rad
              principer som ligger till grund rent juridiskt.
            </seg>
            <seg n="49d1b3e4">
              Sedan är det naturligtvis en väldigt speciell situation. Det
              är viktigt att understryka att LKAB har huvudansvaret och att
              det förutsätter att man tar sitt huvudansvar för den situation
              som uppstår. Det är en sak. Det finns en Malmfältsgrupp som försöker
              skapa en dialog, och det finns också en samordnare som ska ta
              in olika aspekter för att försöka lösa problemen.
            </seg>
            <seg n="6f50cf8f">
              Det vore förmätet av mig att gå in på detaljer i detta när det
              finns en dialog och en samordningsgrupp. Jag förväntar mig naturligtvis
              att man via detta forum får upp de frågeställningar som konkret
              kräver åtaganden från regeringen. Det är det jag säger när jag
              konstaterar att regeringen noga följer utvecklingen, att vi ser
              problematiken. Men det är inte så att staten vid sidan av bolaget
              ska gå in och lösa problemen.
            </seg>
            <seg n="214e3afb">
              Det är många aktörer här som måste samordnas, därav samordningsgruppen.
              Det är många praktiska frågor och den kommunala planeringen som
              måste gå hand i hand för att kunna lösa situationen för de boende,
              oavsett om det handlar om att man behöver bygga sig en ny villa
              eller om att säkerställa att det finns flerbostadshus. Här är
              problemen ganska komplexa. Det är nog mitt intryck efter att ha
              försökt studera det hela.
            </seg>
            <seg n="53ceb0cc">
              Vad jag säger är att de regelverk som vi har är ganska tydliga.
              Expropriationslagstiftningen säger att utgångspunkten är att man
              ska hållas skadeslös. Sedan är väl inte markpriserna väldigt höga
              i Malmfälten. De varierar väl lite. Det är klart att trycket kan
              ha gjort att de har drivits upp. Det kan ändå finnas svårigheter
              att realisera en ny fastighet utifrån hur situationen ser ut,
              men jag vill inte gå in i de detaljerna. Sedan har vi den speciella
              situationen att man måste få fram flerbostadshus med allt vad
              det innebär, och där är ju kommunen i högsta grad inblandad.
            </seg>
            <seg n="cab99a49">
              Jag markerar inte att regeringen är ointresserad utan att vi
              nu via Malmfältsgruppen, samordnare och andra försöker fånga in
              de olika frågeställningar som kommer. Min uppgift som justitieminister
              är att redovisa de särskilda legala skäl som kan gälla, vilka
              rättigheter som finns och vem som har ansvar för vad, så att vi
              har någon typ av ordning i processen.
            </seg>
            <seg n="d2796cab">
              Det som förvärrar oron för människor i Malmfälten tror jag är
              att allting tar sådan tid. Där går man och vet att ens hem inte
              kommer att finnas kvar, och det tar väldigt lång tid att få besked.
            </seg>
            <seg n="57526f43">
              En önskan och en vädjan som man kan ha till alla inblandade –
              där tar jag själv också på mig ett ansvar – är att försöka påskynda
              svaren till människor, för väntan skapar naturligtvis oro. Det
              är naturligtvis också problematiskt för företagsamheten.
            </seg>
            <seg n="ad280611">
              I diskussionen i dag utgår man från att det går väldigt bra för
              LKAB. Det har det inte alltid gjort. De har inte alltid haft mycket
              pengar att hantera. Men just nu är det väldigt goda tider, och
              då har de också möjligheter att ta ett ordentligt ansvar, enligt
              min uppfattning.
            </seg>
          </u>
          <note type="speaker" n="046c7a77">
            Anf. 4 TOMAS NILSSON (S):
          </note>
          <u who="Q12006677" xml:id="i-ced0ace026c21f1d-1" n="40aa79a7">
            <seg n="3d56ec09">
              Herr talman! Jag tackar ministern för svaret!
            </seg>
            <seg n="59e1f251">
              Jo, det finns lagar för ersättning och kompensation för fastighetsägare
              som drabbas av gruvdrift, men, ännu en gång, de behöver kraftigt
              förbättras. Däremot finns det inga lagar eller regler för hur
              man kompenserar hyresgäster som drabbas av ökade hyreskostnader
              då man tvingas lämna sina hem just på grund av gruvdrift. Är denna
              situation acceptabel enligt regeringen?
            </seg>
            <seg n="0a6b831c">
              Herr talman! Ministern sade att det är naturligt att hyran för
              nyproducerade hyresrätter kan överstiga hyran i äldre hus och
              att detta kompenseras med en högre standardnivå. Kompensationen
              för en ofrivillig flytt ska alltså enligt ministern vara en högre
              standard på lägenheten! Ministern verkar alltså anse att det är
              rimligt att hyresgästerna inte får någon ekonomisk kompensation.
              Man har valt boende efter vad plånboken tillåter och inte efter
              vad man önskar. Det innebär i så fall att malmfältsborna även
              fortsättningsvis får sova dåligt om nätterna.
            </seg>
            <seg n="4bf0957a">
              Förstår inte ministern hur allvarligt det är? Denna fråga påverkar
              människors vardag. Man går i en ständig oro. Familjerna mår inte
              bra. Många sover inte på nätterna. Situationen skapar i dag stora
              konflikter i berörda samhällen mellan medborgare och gruvföretag.
              Säg till en ensamstående, sjukskriven, arbetslös eller pensionär
              att han eller hon blir kompenserad med en högre standard!
            </seg>
            <seg n="3f4c2fab">
              Herr talman! En högre standard mättar inte många magar. Man räknar
              med att en medelpensionär i PRO har en fast inkomst på 13 700
              kronor i månaden. En fattigpensionär, som man kallar de ensamstående
              pensionärerna, har 10 300 kronor i månaden. Får de en hyra på
              9 000 kronor i månaden, som en nyproducerad tvåa på 58 kvadrat
              kostar, blir det inte mycket kvar till det övriga.
            </seg>
            <seg n="1a9e0aa5">
              Samma ekonomiska situation, om inte värre, råder för sjukskrivna
              och arbetslösa. Bostadsbidraget täcker inte heller den ökade boendekostnaden
              vid flytt till en nyproducerad lägenhet, vilket betyder att det
              kan bli kommunerna som kommer att få ta kostnaderna för samhällsomvandlingen
              i form av försörjningsstöd.
            </seg>
            <seg n="c44a6c8f">
              LKAB är världsledande på underjordsbrytning och pellettstillverkning
              som årligen genererar miljarder till statskassan. Menar ministern
              verkligen att de även måste bli världsledande på samhällsomvandling
              och kompensationssystem? Även om LKAB vill lösa kompensationen
              lokalt undrar jag hur det ska då gå till när det inte finns något
              regelverk för detta.
            </seg>
            <seg n="df839dcc">
              Herr talman! Det är tid nu för ansvar. Samhällsomvandlingen är
              en oerhört komplicerad fråga. Nu måste ministern ta chansen att
              berätta för malmfältsborna om regeringen har för avsikt att även
              möjliggöra kompensation för de drabbade hyresgästerna i Malmfälten.
            </seg>
          </u>
          <note type="speaker" n="9cc4075e">
            Anf. 5 Justitieminister BEATRICE ASK (M):
          </note>
          <u who="Q297850" xml:id="i-cb629786bbf553a6-2" n="dbea15f9">
            <seg n="9865d240">
              Herr talman! Jag vill börja med att understryka att det är alliansregeringen
              som har sett till att vi har fått högre ersättningsnivåer i expropriationsärenden.
              Det har Socialdemokraterna och andra på vänsterkanten varit emot.
              Vi har alltså lyft fram den möjligheten.
            </seg>
            <seg n="5196b548">
              Utgångspunkten när det gäller expropriationer, att den som blir
              lidande ska hållas skadeslös, är en väldigt viktig princip. Där
              har vi inte haft något stöd från oppositionen, vilket är viktigt
              att komma ihåg i det här sammanhanget.
            </seg>
            <seg n="9a8e6820">
              När det sedan gäller hyresgästerna och de regler som gäller för
              hyressättning är situationen den att det uppstår liknande situationer
              i olika sammanhang, att man tvingas att flytta eller tvingas att
              betala en högre hyra till följd av de regler som gäller med bruksvärdessystem
              och annat. Vi behöver naturligtvis ha samma regler generellt.
              Jag vill nog påminna om att det inte har funnits någon väldig
              lyhördhet och flexibilitet när det gäller de här reglerna från
              oppositionens sida.
            </seg>
            <seg n="29421611">
              Som jag påpekar i mitt svar är situationen i Malmfälten väldigt
              speciell. Det är skälet till att Malmfältsgruppen finns och att
              vi har en dialog med en samordnare för att se om det behövs extraordinära
              insatser i något avseende och för att säkerställa att folk har
              någonstans att bo.
            </seg>
            <seg n="68f405a0">
              Grunden när det gäller gruvnäringen är att gruvorna måste ta
              sitt ansvar. Det är ju LKAB:s utveckling som är skälet till att
              man måste göra de stora samhällsförändringarna. Då är grunden
              den att företaget också ska ta ansvar för vad det medför, och
              det är viktigt att markera det.
            </seg>
            <seg n="f252f963">
              Sedan hör det till saken att det är ett av staten helägt bolag,
              vilket naturligtvis inte gör att skyldigheten blir mindre än vad
              den annars skulle vara. Jag har försökt beskriva detta. Det är
              inte så att regeringen eller ett statsråd går in och i detalj
              talar om vad som är svaret på varje enstaka fråga. Vad jag tydliggör
              är LKAB:s ansvar, nödvändigheten av dialog och samordning, de
              funktioner som vi har satt på plats och det faktum att regelverket
              när det gäller expropriation är sådant att den som lider skada
              ska ha en vettig ersättning och vara skadeslös. När det gäller
              hyressättning har vi i grunden de regler vi har, men naturligtvis
              måste det tas hänsyn till specifika situationer.
            </seg>
            <seg n="650659cb">
              Jag lade in i min kommentar att det också finns andra aktörer
              som är nog så viktiga i detta sammanhang – medspelare är kommunen
              och andra – för att se till att planläggning och annat finns på
              plats så att man också kan realisera de byggen av stadsdelar,
              fastigheter och annat som kommer att behövas framöver.
            </seg>
            <seg n="18078074">
              Det är komplext, och jag stor respekt för det och stark känsla
              för de bekymmer som drabbar enskilda. Det är dock inte tid för
              ett enskilt statsråd att gå in och fälla avgörande i frågor som
              ska hanteras av till exempel LKAB.
            </seg>
          </u>
          <note type="speaker" n="a80e7d57">
            Anf. 6 TOMAS NILSSON (S):
          </note>
          <u who="Q12006677" xml:id="i-ced0ace026c21f1d-2" n="40aa79a7">
            <seg n="f4de934a">
              Herr talman! Jag tackar ministern för svaret. Jag håller helt
              med. Självklart är det gruvföretagen som åstadkommer skadorna
              som ska betala för verksamheten som blir förstörd. Men även gruvföretagen
              kan behöva hjälp att hitta kompensationssystem, alltså modeller
              för att ges möjlighet att kompensera medborgarna i de kommuner
              som blir drabbade.
            </seg>
            <seg n="c320afb0">
              Samtidigt vet vi att gruvdebatten går het i Sverige om nya gruvors
              vara och icke vara. Sverige behöver gruvindustrin, men alla ser
              inte fördelarna. Jag tror att mycket handlar om vad samhällena
              och medborgarna får tillbaka. Allt bygger på att vi har en hållbar
              gruvindustri över tid som tar ett stort ansvar för sin verksamhet
              och ger ett mervärde till samhället och övriga näringar.
            </seg>
            <seg n="b8346028">
              Därför är det speciellt viktigt att staten tar ansvar för sin
              gruvbrytning och de problem som uppstår med samhällsomvandlingarna
              och löser problemen på ett föredömligt sätt genom att hålla alla
              medborgare skadeslösa och visar vägen för andra gruvföretag.
            </seg>
            <seg n="80ba0e1a">
              Men regeringen flyr återigen sitt ansvar. Man vill lyfta över
              problemen till någon annan att lösa samtidigt som man lämnar enskilda
              individer i sticket. I det här fallet är det hyresgästerna och
              fastighetsägarna i Malmfälten.
            </seg>
            <seg n="bed1ebda">
              Herr talman! I ministerns svar står det att samhällsomvandlingarna
              som nu genomförs i Malmfälten är unika i sin omfattning. I mina
              ögon krävs det då unika och omfattande lösningar.
            </seg>
            <seg n="0176523e">
              Hade regeringen visat minsta lilla vilja att lösa situationen
              i Malmfälten hade regeringen kunnat tillsätta en utredning i syfte
              att möjliggöra kompensation för drabbade hyresgäster och förbättra
              ersättningsnivån i expropriationslagen.
            </seg>
            <seg n="96826a49">
              Vi socialdemokrater blir ofta beskyllda för att vara ett bidragsparti
              när det är precis tvärtom. Regeringen kommer att tvinga folk till
              försörjningsstöd fast de inget hellre vill än att klara sin egen
              ekonomi. Men nu kan man tvingas till försörjningsstöd på grund
              av ofrivilligt ökade hyreskostnader som uppstår av en situation
              man själv inte kan påverka.
            </seg>
          </u>
          <note type="speaker" n="9e12cb40">
            Anf. 7 Justitieminister BEATRICE ASK (M):
          </note>
          <u who="Q297850" xml:id="i-cb629786bbf553a6-3" n="dbea15f9">
            <seg n="0d04d38c">
              Herr talman! Politiken är uppochnedvänd. Det är lite märkligt
              för mig att diskutera med en socialdemokrat och försöka hävda
              att företag och bolag ska ta sitt ansvar. Jag står på något sätt
              på vänsterkanten.
            </seg>
            <seg n="16a64b5f">
              Jag anser att LKAB ska ta sitt samhällsansvar. Jag tycker att
              det är rimligt att ett företag som går bra, som driver en viktig
              verksamhet som ska utvecklas och som tvingar folk från hus och
              hem ska ta sitt ansvar. Det är en grundförutsättning. Det är inte
              staten som ska gå in och lösa detta problem. Det är min grundinställning,
              och jag känner: Oj, hur hamnade jag här?
            </seg>
            <seg n="b40f9350">
              Grunden i all rimlig ordning är att företaget får ta sitt ansvar,
              för detta är en konsekvens av de förändringar som sker.
            </seg>
            <seg n="a65174dc">
              När det gäller reglerna har alliansregeringen sett till att vi
              i dag har bättre förutsättningar att säkerställa att den som har
              en egen fastighet, ett eget hus, kan få vettig kompensation om
              det går till expropriation och man inte kan få ett rimligt avtal.
            </seg>
            <seg n="d8644637">
              För hyresgästerna gäller att regleringen av hyrorna är generell.
              Liknande situationer dyker upp i andra sammanhang, och därför
              tycker jag att det är svårt att sortera ut hur man ska hantera
              saken annorlunda i Malmfälten.
            </seg>
            <seg n="9d5aec4a">
              Jag konstaterar dock att situationen är mycket speciell. Malmfältsgruppen
              och samordnaren måste därför ta sitt ansvar och se om det behövs
              extraordinära insatser. Det är dock inte läge för mig att säga
              hur det exakt ska se ut.
            </seg>
            <seg n="4b213be1">
              Jag förstår problemen och tycker att det är viktigt för människorna
              i Malmfälten att de får en lösning. Jag kan dock inte komma ifrån
              att jag anser att gruvbolagen måste ta sitt ansvar för de åtgärder
              som krävs för att de ska ha några som kan bo och arbeta på gruvorterna.
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="c1bbec39">
            7 § Svar på interpellationerna 2013/14:119 och 121 om begränsning
            av kredittider
          </note>
          <note type="speaker" n="a7bab457">
            Anf. 8 Justitieminister BEATRICE ASK (M):
          </note>
          <u who="Q297850" xml:id="i-cb629786bbf553a6-4" n="dbea15f9">
            <seg n="8196c263">
              Herr talman! Carina Adolfsson Elgestam har frågat mig när regeringen
              avser att återkomma till riksdagen med förslag om hur de små och
              medelstora företagens ställning kan fortsätta stärkas avseende
              betalningstider. Hans Ekström har frågat mig när jag avser att
              återkomma med ett förslag om begränsning av kredittider för företag.
              Jag väljer att besvara frågorna i ett sammanhang.
            </seg>
            <seg n="8f76ead4">
              Regeringen arbetar aktivt med att åstadkomma goda förutsättningar
              för alla företag att verka och utvecklas. Det gäller inte minst
              små och medelstora företag. Entreprenörskap och företagande ska
              uppmuntras och ges de förutsättningar som behövs för att kunna
              bli framgångsrikt.
            </seg>
            <seg n="fdc49f88">
              Sverige har generellt bland de kortaste betalningstiderna i Europa.
              Det finns vidare effektiva bestämmelser som syftar till att leverantörer
              ska få betalt i tid. Det finns dock företag i vissa branscher
              som på grund av sin utsatta situation ser sig tvungna att acceptera
              krav på långa betalningstider. Det är ett problem som bör tas
              på allvar.
            </seg>
            <seg n="b9842240">
              På flera håll i Europa är det vanligt med långa betalningstider.
              För att komma till rätta med det problemet antogs 2011 ett EU-direktiv
              om bekämpande av sena betalningar vid handelstransaktioner. Direktivet
              föreskriver att betalningstider mellan näringsidkare inte får
              vara längre än 60 dagar, om inte annat uttryckligen har avtalats.
              Regeringen har valt att gå längre än vad direktivet kräver. Sedan
              i våras gäller i Sverige att en fordran ska betalas senast 30
              dagar efter det att borgenären framställt krav på betalning, om
              inte borgenären uttryckligen har gått med på en längre tid.
            </seg>
            <seg n="8474c977">
              Oppositionen har i ett tillkännagivande ansett att det bör införas
              lagstiftning som inte i något fall tillåter längre betalningstider
              än 30 dagar, det vill säga tvingande regler om betalningstider.
              Mot den bakgrunden togs det omedelbart fram en promemoria med
              förslag om tvingande regler, som remitterades under våren.
            </seg>
            <seg n="15973a6f">
              Den samlade bilden av remissinstansernas synpunkter är komplex,
              och både stöd för och invändningar mot förslaget framförs. Beredningen
              av promemorians förslag pågår i Regeringskansliet. Regeringen
              avser att återkomma till riksdagen i frågan i början av nästa
              år.
            </seg>
          </u>
          <note type="speaker" n="a4e8e390">
            Anf. 9 CARINA ADOLFSSON ELGESTAM (S):
          </note>
          <u who="Q3375840" xml:id="i-5eb5f3b79badf7de-0" n="82f8e56f">
            <seg n="27ab03c6">
              Herr talman! Det är de små och medelstora företagen som skapar
              de nya jobben. Därför är det viktigt att vi har regelverk som
              i största möjliga mån ger dessa företag möjlighet att expandera
              och därmed anställa fler personer.
            </seg>
            <seg n="69b761a9">
              För små och medelstora företag är likviditeten av stor betydelse.
              Den kan påverkas vid olika tillfällen, inte minst när vi som nu
              lever i en lågkonjunktur – även om vi de senaste månaderna har
              hört att det eventuellt har vänt.
            </seg>
            <seg n="e18d2464">
              Likviditeten spelar som sagt stor roll för små och medelstora
              företag, och här finns ett samband med betaltider.
            </seg>
            <seg n="b4d78a3d">
              Det var just därför vi den 23 januari röstade i kammaren om betaltider.
              Hela Alliansen röstade emot förslaget, men det blev trots det
              en majoritet, det vill säga ett tillkännagivande. Det betyder
              att regeringen ska återkomma till riksdagen. Men så har ännu inte
              skett, och det har gått cirka tio månader.
            </seg>
            <seg n="fdbb9892">
              Det här är en jätteviktig fråga för många företag runt om i vårt
              land. Man väntar bara på att detta besked ska komma.
            </seg>
            <seg n="e6c2298d">
              I sitt svar sade ministern: Sedan i våras gäller i Sverige att
              en fordran ska betalas senast 30 dagar efter det att borgenären
              framställt krav på betalning. Men det är ju bara en rekommendation,
              inte lagstiftning, och det är därför upp till företagen.
            </seg>
            <seg n="83919f5e">
              Ett av de största problemen här är det mellan David och Goliat,
              det vill säga mellan det stora företaget och det lilla företaget
              som kanske inte alla gånger har den bästa likviditeten. Då kan
              det stora företaget mer eller mindre bara meddela att det vill
              ha 90 eller 120 dagar. Mot detta har den lilla företagaren inte
              något att sätta emot eftersom det inte finns någon lagstiftning.
              Det är ju detta det i grund och botten handlar om.
            </seg>
            <seg n="46f62540">
              Sedan nämner ministern vid ett par tillfällen i sitt svar att
              vi i Sverige trots allt är ganska bra i förhållande till Europa.
              Det hjälper dock inte våra småföretagare runt om i landet. Det
              är ingen tröst, utan det handlar om kronor och ören varje månad.
              Det är därför vi driver på och tycker att denna fråga måste verkställas
              och det snarast.
            </seg>
            <seg n="c04f62d5">
              Precis som ministern skriver i sitt svar har detta varit ute
              på remiss. Redan när förslaget var uppe hade regeringen ganska
              god kännedom om vad företagen tyckte med anledning av det tidiga
              EU-direktiv som ministern nämner.
            </seg>
            <seg n="f56a04c8">
              Det är inte jättesvårt om regeringen verkligen vill leverera
              det som vi i riksdagen har beställt. Om man överför detta till
              företagande skulle ett företag som inte levererar det som kunden
              har beställt kanske vara på gränsen till konkurs.
            </seg>
          </u>
          <note type="speaker" n="e1ceb0df">
            Anf. 10 HANS EKSTRÖM (S):
          </note>
          <u who="Q5707578" xml:id="i-64178688fdb799f0-0" n="f9c22595">
            <seg n="99811e34">
              Herr talman! Till att börja med vill jag tacka statsrådet för
              svaret på interpellationen.
            </seg>
            <seg n="349ac4b3">
              Det är andra gången Beatrice Ask och jag diskuterar denna fråga.
              Jag hade en interpellation i samma ämne i maj förra året som föranleddes
              av att jag hade blivit kontaktad av en hel del företag i den här
              frågan.
            </seg>
            <seg n="f48b62b7">
              Jag kommer från en närande bygd som har skickat skattepengar
              till en del andra områden för att bygga universitet och andra
              skatteslukande jättar. Därför lever vi i Sörmland nära företagens
              villkor.
            </seg>
            <seg n="989675b4">
              Det är naturligtvis så att när man besöker företag berättar de
              om besöket på banken och att de inte får lån till en investering
              därför att deras likviditet är för svag. Det beror på att Volvo,
              Scania eller något annat storföretag betalar dem efter 60, 70,
              80 eller 90 dagar.
            </seg>
            <seg n="2b325038">
              Det är klart att man funderar över om detta är en justitiefråga.
              Jag har ställt interpellationen med avsikt fast jag visste att
              detta rent formellt ligger under justitieministern. Jag tackar
              så hemskt mycket för svaret. Jag riktade dock från början interpellationen
              till näringsministern därför att jag tycker att detta i grunden
              mest handlar om näringspolitik. Det är inte justitiepolitik. Jag
              tycker därför att det hade varit värdefullt att ha denna debatt
              med näringsministern. Men näringsministern kanske vill ägna sig
              åt andra saker än näringspolitik – jag vet inte.
            </seg>
            <seg n="ffcec1a6">
              Jag läste en debattartikel – jag tror att det var i Svenska Dagbladet.
              Den var undertecknad av Anders Persson, näringspolitisk expert
              på Svenska Teknik- det är kvinnorna som jobbar i småbutikerna.
              Det är jätteviktigt, men det gör ni ingenting åt.
            </seg>
            <seg n="24a6fe11">
              Nu gör ni precis samma sak, ni förhalar en fråga som är så viktig
              för Danne, Valle och Magnus, som alla tre har fina små verksamheter
              i Gävle. Centern, de lyfter upp cykelhandlarna.
            </seg>
          </u>
          <note type="speaker" n="416c19ab">
            Anf. 18 Justitieminister BEATRICE ASK (M):
          </note>
          <u who="Q297850" xml:id="i-cb629786bbf553a6-5" n="dbea15f9">
            <seg n="39521b48">
              Herr talman! Nej, vi förhalar inte. Som Carina Adolfsson Elgestam
              framhöll är det viktigt när det gjorts ett tillkännagivande att
              få svar. Det har också skett. Vi har fått ett tillkännagivande
              i riksdagen där man begärt en tvingande regel. Vi har tagit fram
              ett sådant förslag, skickat ut det på remiss och kommer naturligtvis
              att återkomma med ett förslag baserat på de synpunkter som kommer
              fram i remissvaren. Det är så turordningen ser ut. Det är inte
              att förhala.
            </seg>
            <seg n="18cb1cd0">
              Den här diskussionen visar tydligt hur komplex frågan är. Vi
              har de grava problemen med betalningstiderna i vissa branscher.
              Där är det väldigt besvärligt. Jag förnekar inte det, tvärtom
              behöver vi åtgärda det. Med det sagt ska vi vara medvetna om att
              vi har jämförelsevis korta betalningstider, men i vissa branscher
              är det tufft. Det är knäckande för många eftersom likviditeten
              gör att man har svårt att få banklån. Men låt mig vända på myntet
              och säga att det finns företag som inte har möjlighet att få banklån
              och därför är beroende av att kunna avtala om en längre kredittid.
              Det är alltså inte fyrkantigt. Det finns inte en enda lösning
              eftersom företagsamheten per definition är olika. Det finns mängder
              av olika former av verksamhet.
            </seg>
            <seg n="2b02e169">
              Regeringens ambition är att försöka svara på den problematik
              som tillkännagivandet lyfter fram och göra det på ett sådant sätt
              att vi inte slänger ut barnet med badvattnet. Därför blev jag
              lite glad över Hans Ekströms lilla synpunkt att man möjligen måste
              försöka hitta ett sätt att hantera det hela på.
            </seg>
            <seg n="d47053d1">
              Vi måste se förmågan för svensk företagsamhet och svenskt näringsliv
              i ett internationellt perspektiv, och då måste vi också konstatera
              att här finns en problematik. Finland, Danmark och Norge har vid
              genomförandet av det EU-direktiv som ligger till grund för diskussionen
              om betalningstiderna valt att inte ha tvingande regler utan i
              stället ha en öppenhet i sitt regelverk. Såvitt vi vet finns det
              inget annat land som har genomfört direktivet på ett sådant sätt
              att man har ett undantagslöst förbud för alla företag att teckna
              något annat än 30 dagar. Det vi måste fundera över är hur vi på
              ett rimligt sätt kan se till att vi inte kastar ut barnet med
              badvattnet. Jag tror inte att någon vill det. Det är inte ett
              sätt för regeringen att förhala eller försena frågan. Ambitionen
              är, vilket jag varit tydlig med, att efter årsskiftet återkomma
              till riksdagen med ett förslag i den här frågan.
            </seg>
            <seg n="a536c548">
              Sedan lyfter Raimo Pärssinen in en rad andra spännande näringslivsfrågor.
              Jag ska inte låta mig frestas att gå in på dem, för det vore fel.
              Låt mig bara säga att regeringen inte försöker förhala frågan
              utan ser småföretagens situation, och vi tar den på stort allvar.
              Jag, precis som Raimo, ägnar en stor del av tiden till att vara
              ute på företagen, inte minst för att diskutera den brottslighet
              som många utsätts för. Jag har ägnat hela hösten åt att besöka
              företag just på det temat, så jag är ganska väl insatt i problemet.
              Dock finns det inte en enda enkel lösning på det, för även här
              är företagen olika och situationen varierar. Men det finns mer
              att göra för att öka tryggheten för dem som arbetar i de företagen,
              och det ska vi naturligtvis ta fasta på.
            </seg>
            <seg n="32ad7b81">
              När det gäller betalningstiderna återkommer vi med förslag efter
              årsskiftet. Bilden är komplex. Det finns mycket som talar emot
              en hundraprocentigt tvingande regel. Vi tyckte det tidigare. Nu
              har vi ett tillkännagivande och det gäller att få ihop det hela.
              Vi kan träta, men det viktiga är det som rör företagen.
            </seg>
          </u>
          <note type="speaker" n="43dde401">
            Anf. 19 CARINA ADOLFSSON ELGESTAM (S):
          </note>
          <u who="Q3375840" xml:id="i-5eb5f3b79badf7de-1" n="82f8e56f">
            <seg n="eb4d59af">
              Herr talman! Det här har varit en mycket viktig debatt. Flera
              saker har tydliggjorts. Jag ska börja med att kommentera det som
              Jessika Vilhelmsson sade, att hon inte är för en tvingande lagstiftning.
              Jag utgår därför från att det är vad Moderaterna i riksdagen anser.
            </seg>
            <seg n="52a4c9bc">
              I sitt inlägg svartmålar Ola Johansson på ett sätt som gör att
              man blir alldeles mörkrädd, inte minst när han talar om egenintresse,
              att vi skulle lyssna på egenintressen. Om vi tittar på till exempel
              Svensk Industriförening ser vi att de har 1 300 medlemsföretag
              – jag är lite osäker på hur många anställda det kan handla om
              – och då är det lite svårt att säga att de, Sveriges underleverantörer,
              har ett egenintresse. Detsamma gäller Fordonskomponentgruppen
              med ungefär 340 företag och 25 000 anställda. Om det har så stor
              betydelse för dessa företag måste vi väl lyssna på dem, och precis
              som ministern sade i sitt inlägg försöka skapa en lagstiftning
              och leverera det som riksdagen har beställt.
            </seg>
            <seg n="b5773a93">
              Jag tackar ministern för debatten och ser fram emot leveransen
              efter nyår. Man ska ju alltid leverera i tid. Det är det som gör
              att företag kan växa och utvecklas. Vi väntar med stor otålighet
              på leveransen.
            </seg>
          </u>
          <note type="speaker" n="8d022823">
            Anf. 20 OLA JOHANSSON (C):
          </note>
          <u who="Q5887280" xml:id="i-c091ff04b21aba87-0" n="052c71c0">
            <seg n="5100f72b">
              Herr talman! Carina talar om egenintresse och Raimo raljerar
              över cykelhandlare. Jag kanske ska presentera mig. Jag har arbetat
              25 år inom svensk fordonsindustri. I min roll som chef och sedermera
              säljare i ett av de konsultföretag som vi talar om har jag varit
              i avtalssituationer och förhandlat med storföretagen. Jag har
              då motvilligt behövt acceptera långa betalningstider, ibland så
              långa som 120 dagar sammantaget.
            </seg>
            <seg n="ad9e393c">
              Jag välkomnar den proposition som lades fram om att skärpa kraven
              på offentlig sektor att betala sina räkningar i tid. Där slås
              även fast att vi behöver anpassa oss till europeiska förhållanden,
              nämligen till direktivet om bekämpandet av sena betalningar. Man
              skärper kraven på exempelvis förseningsersättningar och höjer
              ersättningen till företagen för inkassoåtgärder. Det skickar tydliga
              signaler till dem, företrädesvis storföretag, som tidigare ställt
              oskäliga avtalsvillkor på sina leverantörer och låtit dem agera
              bank åt sig – såsom det företag jag arbetade i och som i och för
              sig tillhörde Investorsfären, vilket ju inte är någon liten kapitalist.
            </seg>
            <seg n="ed5c51af">
              Det tidigare förslaget, och även det kommande utgår jag från,
              stärker leverantörernas möjlighet att klaga på oskäliga avtalsvillkor,
              sådana som jag nämnde. 120 dagars betalningstid är naturligtvis
              inte acceptabelt för någon. Det riktar sig speciellt till de branscher
              eller delar av branscher som utsätts för den sortens press från
              dem som kan uppfattas som starka kunder.
            </seg>
            <seg n="da4b2529">
              Visst vill vi komma åt det, men det går inte att stifta selektiva
              lagar. Det vet även Socialdemokraterna. Trots det försöker de
              nu göra det genom att med ett alexanderhugg vilja införa 30 dagars
              absoluta avtalsvillkor för alla företag, inte bara för dem som
              vi här talar om, av vilka jag representerar ett om jag någon gång
              får komma tillbaka. Är det Socialdemokraternas verkliga avsikt?
            </seg>
          </u>
          <note type="speaker" n="56f24dd6">
            Anf. 21 RAIMO PÄRSSINEN (S):
          </note>
          <u who="Q3358814" xml:id="i-8ac6a564c30a6c6e-0" n="028253ac">
            <seg n="c2003d51">
              Herr talman! Tack, justitieministern, för inlägget! Jag tycker
              personligen att det är trevligt att debattera med justitieministern.
            </seg>
            <seg n="2d64f882">
              Men jag blir lite fundersam. Ola Johansson säger inte samma sak
              som justitieministern. Justitieministern öppnar i alla fall för
              att se över frågan och lösa problemet, eller hur? Så sade vi.
              Centern står dock här och säger att det inte går. Det där får
              ni försöka komma överens om. Men jag inbillar mig att det blir
              som vanligt i den regeringen: att det är Moderaterna som bestämmer.
              I det här fallet är det bra. Det kanske finns fler fall där det
              är bra.
            </seg>
            <seg n="fbe95ece">
              Den här frågan äger sin allvarlighet, och vi måste lösa den,
              precis som alla andra frågor som hänger runt småföretagen. När
              man besöker småföretag är det verkligen påtagligt att de berättar
              om det här bekymret. De säger: Varför ska vi vara bank? Vi är
              hårt pressade. Kan inte ni göra någonting åt det?
            </seg>
            <seg n="58fa7e79">
              Efter justitieministerns svar och hennes senaste inlägg känner
              jag mig något så när lugn. Vi får väl se. Det är mycket som ska
              utvärderas av den moderatledda regeringen. Det är många löften
              som har gjorts av de mindre partierna i den regeringen som det
              inte har hänt någonting med. Utvärderingen kommer när det gäller
              både den här frågan och politiken i stort. Jag tackar i alla fall
              för svaret.
            </seg>
          </u>
          <note type="speaker" n="5aa759e9">
            Anf. 22 Justitieminister BEATRICE ASK (M):
          </note>
          <u who="Q297850" xml:id="i-cb629786bbf553a6-6" n="dbea15f9">
            <seg n="926abc46">
              Herr talman! Det är trevligt att debattera med alla er i salen.
              Det är bra att vi får en ordentlig diskussion om detta, för det
              visar komplexiteten i svensk företagsamhet och de svårigheter
              som finns. Vi är väl alldeles överens om att det finns vissa branscher
              som är hårt ansatta och där den här problematiken är ett stort
              bekymmer. Det borde vara ganska självklart att vi på något sätt
              ska lösa det.
            </seg>
            <seg n="445fad8c">
              Det tillkännagivande som vi fick av riksdagen, det pm som har
              skickats ut samt remissarbetet har gjort att vi nu har ett mycket
              bättre underlag för att bedöma frågan. Det är på det enkla viset
              att tvingande regler skulle hjälpa några men skapa många problem.
              Då är frågan om vi kan hitta ett sätt att reglera detta och lösa
              problem utan att ställa till det på en väldans massa andra sätt.
              I grunden är det självklart för en moderat att vara för avtalsfriheten.
              Men om det nu är så att några har blivit illa utnyttjade av ett
              system är det möjligt att man måste göra någonting. Det ska man
              vara öppen för.
            </seg>
            <seg n="6e516166">
              Det här med likviditeten och möjligheten att få banklån och annat
              är också intressant. Båda problemen finns: När man inte får betalt
              har man inte likviditet och kan därför inte få lån, men vissa
              får inte något lån för att de är för små och är därför helt beroende
              av att kunna avtala om en längre tid.
            </seg>
            <seg n="47ab84ae">
              Jag tror att det blir en utmaning för oss i riksdagen att ha
              kraft att ha en nyanserad syn på de här frågorna, så att vi inte
              ställer till det. Vårt näringsliv är fantastiskt, men också skört
              i vissa delar. Vi ska vårda de små företagen. Då får vi inte hamna
              i en situation där vi med ett alexanderhugg förstör för många
              när vi faktiskt vill väl. Därför är det min ambition att på ett
              seriöst sätt försöka se de olika aspekter som finns och se om
              vi kan komma fram med någonting som är lite bättre än det vi hade
              förra gången och som inte alla var så nöjda med. Det har inte
              att göra med att jag skulle ha någon annan uppfattning än Centern
              eller vad det nu kan vara. Jag tror att vi är rätt överens i grunden.
              Men politik måste vara att vi diskuterar igenom saker ur olika
              perspektiv. Annars når vi ingen lösning. Tack för diskussionen!
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="5eee2b24">
            8 § Svar på interpellation 2013/14:63 om hot och våld – i statens
            tjänst
          </note>
          <note type="speaker" n="323e7f02">
            Anf. 23 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-7" n="83501baf">
            <seg n="fc0594d9">
              Herr talman! Raimo Pärssinen har frågat arbetsmarknadsministern
              vad hon och regeringen är beredda att göra för att stävja problemet
              med hot och våld på de statliga arbetsplatserna och vad statsrådet
              tänker göra för att förbättra arbetsmiljön i de utsatta myndigheterna.
            </seg>
            <seg n="50f6a8da">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="e86452cf">
              Hot och våld som riktas mot tjänstemän är inte enbart ett arbetsmiljö-
              och säkerhetsproblem för den enskilda tjänstemannen och för myndigheten.
              Det är dessutom ett rättssäkerhets- och demokratiproblem för samhället
              i stort.
            </seg>
            <seg n="28b44a14">
              Regeringen framhåller senast i årets budgetproposition (prop.
              2013/14:1, utgiftsområde 2, avsnitt 5 Statliga arbetsgivarfrågor)
              att en god arbetsmiljö är viktig såväl för medarbetarnas hälsa
              och utveckling som för verksamhetens långsiktiga effektivitet.
              Arbetet mot hot och våld måste, oavsett om det sker på förekommen
              anledning eller i förebyggande syfte, vara ett naturligt och självklart
              inslag i myndigheternas verksamhet.
            </seg>
            <seg n="e271f306">
              Vi har en långtgående delegering av de arbetsgivarpolitiska frågorna
              till Arbetsgivarverket och till myndigheterna. Delegeringen i
              dess nuvarande form har gällt i närmare 20 år, och det finns en
              bred parlamentarisk uppslutning bakom dess principer. Eftersom
              regeringen aldrig kan delegera bort ansvaret i förhållande till
              riksdagen anges mål och delmål för de statliga arbetsgivarna i
              budgetpropositionen. Dessa följs upp årligen, och utvecklingen
              för staten totalt redovisas löpande till riksdagen. Ett av de
              nu aktuella delmålen är att arbetsmiljön i staten ska vara god.
            </seg>
            <seg n="a492fd71">
              Antalet anmälda brott om våld mot tjänsteman har ökat. Det går
              dock inte att uttala sig om utvecklingen utifrån statistiken för
              anmälda brott, eftersom en ökning även kan bero på exempelvis
              en ökad benägenhet att anmäla.
            </seg>
            <seg n="250232b0">
              Statskontoret gavs i regleringsbrevet för 2012 i uppdrag att
              genomföra en analys av hur myndigheterna arbetar med att förebygga
              och hantera hot, våld och andra riskfaktorer. Rapporten För säkerhets
              skull – om myndigheters arbete mot hot och våld riktat mot deras
              anställda presenterades på ett seminarium som genomfördes av Arbetsgivarverket,
              Statskontoret och Regeringskansliet i januari 2013.
            </seg>
            <seg n="59f21e4a">
              Regeringen följer därutöver det arbete som pågår på många olika
              nivåer inom förvaltningen. Arbetsgivarverket och myndigheterna
              bedriver ett arbete med den arbetsgivarpolitiska strategin inom
              fem avgörande områden, där En god arbetsmiljö främjar verksamhetsutveckling
              är ett. Parterna på det statliga avtalsområdet utför ett gemensamt
              arbete för att stödja lokala parter i arbetet med säkerhetstänkande
              och att förebygga och hantera hot och våld i arbetet. I årets
              avtalsrörelse på det statliga området har parterna slutit en överenskommelse
              om fyra utvecklingsområden, däribland Arbetsmiljö, inkluderande
              Hot och våld och arbetsmiljöutbildningar. Under våren 2011 inledde
              Arbetsmiljöverket en treårig riksomfattande inspektionsverksamhet
              för att förebygga hot och våld under myndighetsutövning.
            </seg>
            <seg n="fbb5c1f3">
              När det gäller arbetsmiljön vid de enskilda myndigheterna har
              de arbetsgivarpolitiska frågorna, däribland arbetsmiljön, en central
              del i de underlag som tas fram inför den årliga dialogen mellan
              respektive departement och myndighet.
            </seg>
            <seg n="c60f399d">
              Det är viktigt för mig som ansvarigt statsråd för den statliga
              förvaltningen att lyfta fram vikten av en god arbetsmiljö och
              därmed också myndigheternas arbete mot hot och våld i mina kontakter
              med myndighetscheferna.
            </seg>
          </u>
          <note type="speaker" n="e7a1996c">
            Anf. 24 RAIMO PÄRSSINEN (S):
          </note>
          <u who="Q3358814" xml:id="i-8ac6a564c30a6c6e-1" n="028253ac">
            <seg n="f8a2e453">
              Herr talman! Jag får tacka ministern för svaret. Jag hade skrivit
              interpellationen till arbetsmarknadsministern för att få diskutera
              ansvaret för arbetsmiljöfrågor. Nu när statsrådet Attefall svarar
              pratar jag naturligtvis om delegering.
            </seg>
            <seg n="0200b9fd">
              Vi kan konstatera att miljön har förändrats i de olika myndigheterna.
              Försäkringskassan har fått ett nytt regelsystem att leva efter.
              Det har varit mycket debatt och diskussion kring detta. Det var
              dåligt förtroende för Försäkringskassan för några år sedan. Nu
              har Arbetsförmedlingen fått ett ännu sämre förtroende och rykte
              hos allmänheten. De tuffa regler som har antagits av den borgerliga
              regeringen har lett till att många människor hamnat i desperation
              och livskriser efter förändring av trygghetssystemen.
            </seg>
            <seg n="fc64e736">
              Det har också blivit en hög arbetsbelastning och en mer krävande
              arbetsmiljö. När jag träffar de anställda på Försäkringskassan
              eller Arbetsförmedlingen vittnar de om att hela deras attityd
              håller på att förändras. Man blir hårdare i skinnet. Man kan inte
              tillåta sig att vara så empatisk som man skulle vilja, eftersom
              man är så hårt regelstyrd och måste ge så många negativa besked
              till medborgare som är i behov av dessa tjänster. Detta är absolut
              inte bra.
            </seg>
            <seg n="22a81d62">
              Nu vet jag att Dan Eliasson på Försäkringskassan har inlett ett
              gott arbete med detta. Man behöver lugn och ro. Man behöver trygghet
              och förståelse. Arbetsmiljön är mycket viktig. Regeringen och
              statsrådet Attefall måste väl hålla med om att det ska råda en
              absolut nolltolerans mot hot och våld i arbetslivet.
            </seg>
            <seg n="c9b70dff">
              Vi har i dag kommit i ett sådant läge att de som jobbar där blir
              påverkade i sina myndighetsbeslut på grund av att de drabbas av
              hot och våld. Nu senast är det Arbetsmiljöverkets inspektörer
              som säger att de här i Helsingfors inte kan gå ut och inspektera
              ensamma utan måste vara två eftersom det blivit en hårdare och
              tuffare miljö.
            </seg>
            <seg n="73e3c015">
              Samtidigt sitter Attefall i regeringen och stryper resurserna
              till Arbetsmiljöverket. I svaret hävdar han att man har gett uppdrag
              till Arbetsmiljöverket, och det är jättebra. Men hur ska man kunna
              klara av uppdraget, statsrådet, om man samtidigt måste minska
              sin personal? Man måste säga upp människor, och människor måste
              sluta.
            </seg>
            <seg n="7427e831">
              Det blir färre som jobbar med frågorna. Det blir färre med expertkunskaper
              eftersom man inte får fylla på. Man lägger också ned kontor runt
              om i landet. Det är ett jätteviktigt verktyg som ska användas
              av de statliga myndigheterna och dem som jobbar där.
            </seg>
            <seg n="723f58d1">
              Nu vet jag att Statstjänstemannaförbundet har framfört krav till
              regeringen och till Attefall att man ska starta ett särskilt arbete
              när det gäller hot och våld mot anställda på myndigheterna och
              den sätter en kommission på fötterna för att kunna fokusera på
              de problemen.
            </seg>
            <seg n="6027f098">
              En sak är säker: Det har inte blivit bättre på jobbet på Arbetsförmedlingen,
              Försäkringskassan, Statens institutionsstyrelse, kronofogden med
              flera.
            </seg>
          </u>
          <note type="speaker" n="49536153">
            Anf. 25 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-8" n="83501baf">
            <seg n="61474525">
              Herr talman! Hot och våld mot statliga tjänstemän och generellt
              sett i arbetslivet, men nu talar vi om statliga tjänstemän, är
              självklart aldrig acceptabelt.
            </seg>
            <seg n="aff002d3">
              Vi kan diskutera utifrån olika perspektiv. Tittar vi generellt
              sett kan vi ana en marginell ökning under senare tid. Vi har på
              gång en ny rejäl undersökning som kommer under nästa år som mäter
              utvecklingen under 2011 som Arbetsmiljöverket håller på med. När
              vi får det underlaget ska vi värdera de frågorna ordentligt.
            </seg>
            <seg n="9997ce88">
              Vi har dialoger med de fackliga organisationerna. Jag träffade
              dem senast för bara någon vecka sedan och diskuterade bland annat
              de här sakerna. Alla är överens om att vi måste följa frågorna
              och måste se vad den nya enkäten ger för utdelning. Sedan får
              man inte glömma bort att det ibland finns ett hårdare klimat i
              hela samhället. Sådant kan självklart också påverka statstjänstemän.
            </seg>
            <seg n="c22a2f04">
              Vi får inte heller glömma bort att det finns olika lägen i olika
              myndigheter utifrån olika faser de går igenom. Jag kan gott förstå
              att om man går igenom mycket av förändringar av regelverk och
              organisationsförändringar skapar det i sin tur turbulens bland
              personalen. Försäkringskassan har också haft stora interna problem
              inte minst med datasystem.
            </seg>
            <seg n="e906d41b">
              Jag vet också att vi jobbar hårt med att skapa så bra förutsättningar
              som möjligt för statstjänstemännen och att den arbetsgivarpolitik
              och förvaltningspolitik som vi bedriver handlar om att skapa så
              goda förutsättningar som möjligt för att statstjänstemän ska kunna
              utföra ett bra arbete.
            </seg>
            <seg n="94859f2f">
              Som Raimo Pärssinen säger pågår ett bra arbete på Försäkringskassan
              med att jobba på ett mer innovativt sätt, att ge ännu bättre service
              och också få stadga i organisation och struktur.
            </seg>
            <seg n="de785bba">
              När det gäller sjukförsäkringsreformen kommer det prejudicerande
              domar som kanske rättar till en del saker och skapar klarhet på
              andra områden. Man får kanske ett regelverk som sätter sig lite
              bättre. Då skapas också bättre förutsättningar för de enskilda
              tjänstemännen.
            </seg>
            <seg n="8edcc368">
              Vi får inte heller hamna i andra diket där vi blåser upp och
              påstår att allt är nattsvart. Arbetsmiljöverket jobbar med frågorna.
              Det har koll på läget och följer läget noggrant. Vi får se när
              den nya undersökningen kommer. Det har också fått mer pengar under
              senare år.
            </seg>
            <seg n="e95cf89a">
              Skulle det vara så att allt var ett himmelrike 2006 när Socialdemokraterna
              styrde och allt är motsatsen nu kan man fråga sig: Varför är det
              färre olyckor inom arbetslivet i dag än det var 2006? Varför är
              det färre dödsfall på arbetsmarknaden?
            </seg>
            <seg n="fd0f95c4">
              Det visar på att det inte går att föra den typ av förenklade
              resonemang som Raimo Pärssinen antyder. Problemen är tillräckligt
              allvarliga för att vi ska ge oss på dem som finns i stället för
              att försöka blåsa upp något slags jättebild av att allt var guld
              och gröna skogar tidigare och att allt nu är elände.
            </seg>
            <seg n="71321c9d">
              Jag vill påstå att det pågår ett mycket bra arbete inom statsförvaltningen,
              och vi följer frågorna noga. Detta är en av de frågor som vi har
              mest koll på. Det handlar om personalens arbetsfunktion men också
              om hela demokratin och förvaltningspolitiken.
            </seg>
            <seg n="ec74363b">
              Problemet finns inte bara i staten. Det finns ute i kommunerna
              och också på den övriga arbetsmarknaden. Det är ett samhällsproblem.
              Men det får en extra dimension när det gäller den statliga förvaltningspolitiken
              och demokratiskt fattade beslut som statstjänstemännen har att
              följa.
            </seg>
          </u>
          <note type="speaker" n="b080142a">
            Anf. 26 RAIMO PÄRSSINEN (S):
          </note>
          <u who="Q3358814" xml:id="i-8ac6a564c30a6c6e-2" n="028253ac">
            <seg n="d891dca7">
              Herr talman! Det är tråkigt att behöva stå i riksdagens kammare
              och säga att vi här har ett statsråd som inte säger sanningen.
              Arbetsmiljöverkets resurser har minskat med 20 procent sedan 2006.
              Ändå står Attefall här och säger att Arbetsmiljöverket har fått
              mer pengar. Han kanske räknar in LPO:n, det vill säga lönepåslaget
              för att kompensera för lönehöjningarna, som var 14 miljoner. Är
              det vad han menar? Eller vad är det för pengar han talar om?
            </seg>
            <seg n="07461a35">
              Han står här och säger att vi svartmålar när vi följer Arbetsmiljöverkets
              hemsida som beskriver en olyckfallsutveckling som nu har stigit
              i tre år. Ändå säger han att det går åt rätt håll, och han står
              här och säger att Arbetsmiljöverket får mer pengar.
            </seg>
            <seg n="d03eb011">
              Herr talman! Jag blir så nyfiken. Jag vill att statsrådet Attefall
              redovisar vilka nya pengar som kommer och på vilket sätt nivån
              har blivit högre. Hur mycket högre är den nu än 2006? Det är intressant
              att få reda på. Är det någonting som gör mig upprörd är det när
              man far med osanning. Det är allvarligt om man gör det som en
              representant för Sveriges regering.
            </seg>
            <seg n="1b3ae45f">
              Det krävs ett stort arbete på myndigheterna och väldigt många
              ställen där tjänstemän arbetar. De psykosociala arbetsmiljöproblemen
              växer hela tiden och blir en bomb. Det är påtalat från väldigt
              många organisationer och forskare om detta.
            </seg>
            <seg n="1fd9565d">
              Vi kan samtidigt lägga ihop det med att regelsystemen har blivit
              tuffare och hårdare. Attefall säger att det gäller hela samhället.
              Man ger sig på trygghetssystemen, och regeringen drar sig undan
              ansvaret. Kritiken faller på Försäkringskassan eller Arbetsförmedlingen.
              De är politiskt regelstyrda av regeringen. Man säger att det är
              myndigheterna som sköter det.
            </seg>
            <seg n="04c6b8d8">
              Jag har haft interpellationsdebatter här i kammaren om Försäkringskassan,
              och dåvarande statsrådet sade: Det får du ta upp med Försäkringskassans
              styrelse. Jag har haft debatter med Anders Borg om Skatteverkets
              förändring och fått svaret: Det får du ta upp med Skatteverket.
            </seg>
            <seg n="65b890bd">
              Nu läser jag i svaret att Attefall delegerar, eftersom arbetsmiljöfrågorna
              ska vara delegerade. Men var finns det politiska ansvaret? Han
              angriper dessutom oss för att vi säger att Arbetsmiljöverket måste
              spara och skära ned. När vi säger att olycksfallsstatistiken pekar
              åt fel håll säger han att vi ljuger. Det gör mig väldigt upprörd,
              herr talman.
            </seg>
            <seg n="3c62287b">
              Jag vill nu ha svar på frågorna, statsrådet. Hur mycket mer pengar
              har Arbetsmiljöverket fått? Går olycksfallsstatistiken åt fel
              håll eller inte? Det vill jag ha svar på nu.
            </seg>
          </u>
          <note type="speaker" n="72665cd3">
            Anf. 27 JASENKO OMANOVIC (S):
          </note>
          <u who="unknown" xml:id="i-cb629786bbf553a6-9" n="83501baf">
            <seg n="450d1256">
              Herr talman! Jag tackar ministern för svaret. Hot och våld mot
              statsanställda är egentligen hot mot demokratin. Där håller jag
              med statsrådet. Sedan uppstår direkt problemet i skillnaden mellan
              oss två i synen på frågan.
            </seg>
            <seg n="fa05554e">
              Statsrådet säger till Raimo Pärssinen i svaret här i kammaren
              att det är marginellt. Jag har tidigare jobbat som statsanställd
              under den socialdemokratiska regeringen. Jag vet att allting inte
              var gröna skogar, som ministern sade här. Men på den tiden hade
              inte Försäkringskassan en säkerhetsavdelning som skulle se till
              att skydda de anställda. Det hade inte Försäkringskassan på den
              tiden. Arbetsförmedlingen hade inte vakter som bestämde på den
              tiden, herr talman. Det fanns inga dörrvakter som bestämmer vem
              som ska stå till arbetsmarknadens förfogande. Det kan vi inte
              ha i det här landet. Det kan inte stå ett antal dörrvakter där
              som säger: Du får komma in på Arbetsförmedlingen och söka jobb,
              men du får inte göra det.
            </seg>
            <seg n="80fc6420">
              Det är där vi har hamnat. Jag säger inte att allting har varit
              grönt, men nu har det blivit mycket sämre. Försäkringskassan måste
              ta av sitt anslag för att satsa på verksamheten för att i stället
              betala ut lönerna till anställda och satsa på avdelningen för
              säkerhet för att kunna skydda sina anställda. De måste tänka ut
              hur de ska göra.
            </seg>
            <seg n="1ef7cb92">
              Om man kommer som sjukskriven till en försäkringskassa i dag,
              herr talman, och ska ha ett samtal kan man hamna i ett bås. Då
              sitter den anställda på den andra sidan och har en utväg för att
              komma ut om den försäkrade skulle tappa kontrollen över sig själv.
            </seg>
            <seg n="f7bb1a01">
              Varför är det så? Man kan fråga sig varför vi i dag, 2013, i
              Sverige har statstjänstemän som måste ha en utväg från samtalet
              med den försäkrade. Jag tror att de flesta vet svaret. Det är
              de tuffa reglerna som gör att det blir så.
            </seg>
            <seg n="a9fe7251">
              Vi har i dag även ett antal ministrar som inte vill stå för politiken.
              De säger i stället: Det här är statstjänstemännens ansvar. Ja,
              det är statstjänstemännen som ska förverkliga det som riksdagen
              fattar beslut om. De ska se till att besluten efterlevs i vardagen,
              men de ska inte stå för politiken. De är inte politiska. Det är
              vi här i kammaren som ska stå för den politiken. Ett antal statsråd
              har avstått från att stå för politiken, och de försöker i stället
              flytta den till statstjänstemännen och tycker att de ska ta ansvar.
            </seg>
            <seg n="8a2bd63d">
              Det här är inte några datafel. Det är mycket värre än så på Försäkringskassan;
              det handlar om politiken. Statskontoret har kommit fram till att
              det är nästan två statstjänstemän varje vecka som får arbetsskada
              beviljad på grund av hot och våld. Är det marginellt, ministern,
              med två personer – två anställda – i veckan?
            </seg>
          </u>
          <note type="speaker" n="1510e5b9">
            Anf. 28 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-10" n="83501baf">
            <seg n="4a1e8f0a">
              Herr talman! Jag tror att jag var tydlig i mitt svar om de faror
              och problem som finns med hot och våld på våra arbetsplatser.
              Det finns som sagt en extra dimension när det gäller statliga
              tjänstemän eftersom det också rör hela demokratin och hela förvaltningspolitiken.
            </seg>
            <seg n="3b11af75">
              Men jag måste också följa den övergripande statistiken och se
              vilka åtgärder man ska vidta på ett övergripande plan. Sedan har
              varje myndighet självfallet ansvar för sin verksamhet och varje
              chef ansvar för sin personal. Det är självklart. Så fungerar vårt
              system, som vi är överens om över partigränserna.
            </seg>
            <seg n="409fa2e4">
              Låt oss följa utvecklingen på det övergripande planet. Vi har
              exempelvis gjort enkäter, och vi kan konstatera att det inte är
              någon större skillnad i den senaste enkäten som gjordes fram till
              2011. 14 procent upplevde detta som ett problem – de var utsatta
              för våld eller hot om våld. Det var ungefär samma nivå som 2009,
              med bara en marginell ökning. Nu får vi snart en ny uppföljning
              för 2013. Den kommer i början av 2014. Den avvaktar vi självfallet
              för att se om det finns anledning att vidta ytterligare åtgärder
              på ett övergripande plan, utöver det som redan görs.
            </seg>
            <seg n="7aa44916">
              Vi har en dialog med de fackliga organisationerna. Vi har en
              dialog med Arbetsmiljöverket. Vi vet att Arbetsgivarverket och
              Arbetsmiljöverket jobbar med frågorna. De har koll på de här sakerna.
              Det finns ingen som tar det lättvindigt, utan det finns tvärtom
              en hel del engagemang och aktivitet på området.
            </seg>
            <seg n="7ae07a63">
              Jag övergår nu till frågorna. Jag sade att anslaget har ökat
              under senare år. Det har det gjort sedan 2010 med drygt 30 miljoner
              kronor. Det är korrekt att siffrorna var högre 2006, efter en
              tillfällig ökning som Socialdemokraterna genomförde i mitten av
              00-talet. Men antalet arbetsolyckor med frånvaro var 34 600 i
              hela arbetslivet år 2006 och 30 557 år 2012. Det var alltså en
              kraftig nedgång. Antalet fall av arbetssjukdomar var 14 600 år
              2006 och 10 200 år 2012. Antalet dödsolyckor var 68 år 2006 och
              45 år 2012.
            </seg>
            <seg n="7c2c9e5b">
              Den långsiktiga trenden är sådan. Sedan finns det en del siffror
              som har pekat uppåt under senare år. Dem måste vi självfallet
              kolla. En del är konjunkturberoende; vi ser att i lågkonjunktur
              sjunker vissa siffror och i högkonjunktur stiger de. Man måste
              följa siffrorna över tid. Men självfallet måste man också ha koll
              på de siffror som stiger när vi nu går ur lågkonjunkturen. Vi
              hade ju den värsta lågkonjunkturen på årtionden under 2009. Det
              är den långsiktiga trenden.
            </seg>
            <seg n="e9e23b89">
              Jag tror att man måste ha lite fakta i diskussionen för att inte
              blåsa upp detta till någonting annat än vad det är. Problemen
              finns där, och dem måste man ta på allvar. De kan variera över
              tid, de kan variera mellan olika myndigheter och de kan också
              variera geografiskt över landet. Detta måste vi följa både när
              det gäller vad som är specifikt för enskilda arbetsplatser och
              enskilda myndigheter och när det gäller vad som är generellt för
              hela statsförvaltningen.
            </seg>
            <seg n="73957101">
              Jag kan försäkra alla om att såväl Arbetsgivarverket som Arbetsmiljöverket
              och regeringen följer frågorna noggrant både från ett arbetsmiljöperspektiv
              och från ett förvaltningspolitiskt perspektiv. Vi har som sagt
              också beredskap för att vidta ytterligare åtgärder när vi får
              den nya undersökningen, som ger mer kött på benen när det gäller
              hur utvecklingen ser ut. Då får vi se om vi behöver vidta ytterligare
              åtgärder utöver dem som Arbetsmiljöverket och andra myndigheter
              jobbar med just nu.
            </seg>
          </u>
          <note type="speaker" n="202fe451">
            Anf. 29 RAIMO PÄRSSINEN (S):
          </note>
          <u who="Q3358814" xml:id="i-8ac6a564c30a6c6e-3" n="028253ac">
            <seg n="6fd22d6d">
              Herr talman! Jag måste säga att det kanske hade blivit en annan
              debatt om vi hade fått föra den med arbetsmarknadsministern. Det
              här blir inte seriöst, statsrådet Attefall.
            </seg>
            <seg n="e3a5157f">
              I det ena fallet säger statsrådet att det har minskat om vi jämför
              med 2006. Då tittar han på statistiken. När han sedan talar om
              pengar säger han att vi ska jämföra med 2010. Vad jag hävdar är
              att resurserna minskar till Arbetsmiljöverket och att de kommer
              att fortsätta att göra så. År 2006 hade vi 390 inspektörer i Arbetsmiljöverket.
              Nu är prognosen till 2017 att antalet ska ned till 200.
            </seg>
            <seg n="47052c2e">
              Det finns tillfälliga projektpengar som ramlar ur. Man fortsätter
              att svälta ut. Regeringen svälter ut Arbetsmiljöverket; så är
              det bara. Jag frågar vilka nya pengar man får, hur man gör och
              hur man ska bygga upp det hela. Jag hoppas att DN eller någon
              annan tar och granskar dessa påståenden. Och hur är det med arbetsolycksstatistiken
              tre år i rad? Det är ju det jag säger. Attefall hade kunnat jämföra
              med 1956 om han hade velat och säga att den var mycket högre då.
              Men det blir ingen seriös diskussion. Ni fortsätter att svälta
              ut.
            </seg>
            <seg n="513f4ed6">
              Statsrådet kan stå här och le lite försmädligt, men jag påstår
              att statsrådet Attefall ljuger i riksdagens kammare när han säger
              att Arbetsmiljöverket får mer pengar. Jag påstår att han far med
              osanning när han säger att olycksfallsstatistiken går åt rätt
              håll. Jag tycker att det går åt fel håll när den stiger. Det har
              den gjort i tre år i rad. Det här är inte en seriös diskussion,
              och jag är ledsen för det. Nästa gång ska jag skriva en interpellation
              som går direkt till arbetsmarknadsministern.
            </seg>
          </u>
          <note type="speaker" n="9ac884f0">
            Anf. 30 JASENKO OMANOVIC (S):
          </note>
          <u who="unknown" xml:id="i-cb629786bbf553a6-11" n="83501baf">
            <seg n="4e701876">
              Herr talman! Kanske är det så att vi har ett statsråd som inte
              kan svara på detta eftersom det egentligen är statsministern som
              borde svara på det. Varför har vi ministrar i regeringen som lyfter
              över ansvaret till statsanställda som därmed får en arbetsmiljö
              som inte går att hantera? Varför blir de psykosociala förhållandena
              på statliga arbetsplatser bara svårare och svårare? Varför ökar
              sjukskrivningarna, och varför är det så i dag i Sverige att två
              statsanställda varje vecka får arbetsskada på grund av hot och
              våld beviljad? Hur många utsätts för hot och våld om två får arbetsskada
              orsakad av detta beviljad varje vecka? Hur mycket påverkar det
              här, och hur mycket är det här hot och våld mot demokratin?
            </seg>
            <seg n="4e174f00">
              Det är viktigt att man i fortsättningen står för den politik
              man för och inte flyttar över ansvaret till statsanställda som
              ska stå där, hos personer som behöver stöd och hjälp och som inte
              får det, och försvara det som de själva inte har fattat beslut
              om.
            </seg>
          </u>
          <note type="speaker" n="24133e55">
            Anf. 31 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-12" n="83501baf">
            <seg n="047466b4">
              Herr talman! Det blir en lite absurd diskussion när vi påstås
              svälta ut Arbetsmiljöverket som får 505 miljoner kronor i anslag.
              Det är en halv miljard kronor, och det är att svälta ut en myndighet.
              Det är korrekt att det var mer 2006, men det är också korrekt
              att det har ökat under senare år. Av de här exempelvis dryga 30
              miljonerna som anslaget har ökat med sedan 2010 är en del en satsning
              mot hot och våld inom arbetslivet. Det görs stora insatser.
            </seg>
            <seg n="83ab714c">
              Sedan vet vi också att Arbetsmiljöverket organiserar sitt arbete
              för att vara maximalt effektiva. Man har gjort stora insatser
              för att effektivisera sin verksamhet, bland annat overheadkostnader
              och liknande saker, och det ska ju alla skattebetalare självklart
              vara tacksamma för.
            </seg>
            <seg n="12e8aeab">
              När det gäller statistiken var det 34 600 arbetsolyckor med frånvaro
              i arbetslivet 2006. Den siffran var på sin lägsta nivå 2009, 26
              600, och har stigit till 30 000 i dag. Att siffrorna var låga
              2009 när vi hade lågkonjunktur är inte konstigt. De senaste åren
              har siffran legat på 29 000–30 000. Detta följer vi självklart,
              men det är lägre nivåer än 2006.
            </seg>
            <seg n="586e6870">
              När det gäller dödsfall inom arbetslivet, som ju är det mest
              anmärkningsvärda, var det 68 dödsfall 2006. I dag är det 45. Förra
              året var det 57, och 2010 var det 54. Jag kan inte läsa statistiken
              på något annat sätt. Möjligtvis tycker ni att budgetpropositionen,
              där siffrorna är hämtade, ljuger, men detta är fakta.
            </seg>
            <seg n="04c10451">
              Svartmåla inte utvecklingen! Utvecklingen och problemen vi har
              att brottas med är tillräckligt allvarliga ändå. Vi har problem
              med hot och våld ute på våra arbetsplatser. Vi har det i kommunerna,
              och vi har det i den statliga förvaltningen. Orsakerna är mångfasetterade,
              och dem måste man jobba med, både ansvariga chefer och myndighetschefer,
              men man måste också göra det på ett övergripande plan. Vi har
              en dialog med våra fackliga organisationer, med Arbetsmiljöverket
              och med Arbetsgivarverket. De är på frågorna, och vi får snart
              en ny rapport. När den kommer lovar jag att vi kommer att läsa
              den noggrant och se vad vi ytterligare kan göra för insatser.
            </seg>
            <seg n="906896b3">
              Vi följer frågan noggrant och har en bra kommunikation med ansvariga
              myndigheter och de fackliga organisationerna, så jag tror att
              oppositionen ska dämpa tonläget något i de här frågorna.
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="722ab706">
            9 § Svar på interpellation 2013/14:70 om att jämställa ekonomiska
            villkor för hyresrätt och ägd bostad
          </note>
          <note type="speaker" n="2179917e">
            Anf. 32 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-13" n="83501baf">
            <seg n="f2534699">
              Herr talman! Lars Eriksson har frågat mig när förslaget till
              riksdagen om att jämställa de ekonomiska villkoren för hyresrätt
              och ägd bostad kommer.
            </seg>
            <seg n="5d2aa7f1">
              En grundläggande olikhet i de ekonomiska villkoren för ägda bostäder
              och för sådana som hyrs ut i näringsverksamhet är hur de prissätts
              på marknaden. Hyrorna för hyresbostäder sätts på grundval av kollektiva
              förhandlingar, där den enskilde har möjlighet att få sin hyra
              prövad mot förhandlingsutfallet för likvärdiga lägenheter. Den
              som köper en bostad agerar i stället på en marknad där prissättningen
              är helt individuell. Denna grundläggande skillnad är inte föremål
              för omprövning.
            </seg>
            <seg n="85f70c16">
              Sedan alliansregeringens tillträde har den statliga fastighetsskatten
              för bostäder ersatts med en låg kommunal fastighetsavgift, vilket
              har inneburit lägre kostnader för de boende och en större legitimitet
              för skattesystemet. Så sent som den 1 januari i år sänktes fastighetsavgiften
              för flerbostadshus. Den av regeringen tillsatta Bostadsbeskattningskommittén
              kommer att lämna sitt slutbetänkande senast i januari nästa år.
              Kommittén har bland annat i uppdrag att förbättra den skattemässiga
              ställningen för bostäder som upplåts med hyresrätt i syfte att
              öka utbudet av hyresbostäder. Kommittén ska också överväga möjligheterna
              att utvidga skattereduktionen för ROT-arbete till att omfatta
              hyresrätt och dessutom behandla vissa skattefrågor som relaterar
              till kooperativa hyresrättsföreningar och oäkta bostadsrättsföreningar.
              Alla överväganden som rör skatter påverkas av om bostäderna upplåts
              inom ramen för näringsverksamhet.
            </seg>
            <seg n="576d0e16">
              Det finns fler aspekter som gör att de ekonomiska villkoren för
              att bygga, äga och förvalta olika former av bostadshus kommer
              att skilja sig åt. En väsentlig förutsättning är villkoren för
              finansiering. Beslut om penningpolitiska insatser fattas av Riksbanken.
              Banker och andra finansinstitut övervakas av Finansinspektionen.
            </seg>
          </u>
          <note type="speaker" n="02e7c340">
            Anf. 33 LARS ERIKSSON (S):
          </note>
          <u who="Q5716833" xml:id="i-32ddd8fcc34cd734-0" n="075639f9">
            <seg n="9b61f124">
              Herr talman! Jag ska börja med att tacka bostadsministern för
              svaret på interpellationen.
            </seg>
            <seg n="63f13a46">
              På senare år har de ekonomiska villkoren för boende förändrats
              på ett sätt som gjort att hyresrättens konkurrenskraft ytterligare
              har försämrats gentemot den för ägd bostad. Till stor del beror
              detta på förändringar i skattesystemet och att det stöd som tidigare
              funnits för att kompensera hyresrätten har slopats.
            </seg>
            <seg n="6e80ab94">
              För mig är detta inte en fråga om att åstadkomma exakt lika villkor.
              Däremot tycker jag att mycket kan göras för att undanröja den
              stora obalans som vuxit fram mellan hyresrätt och ägd bostad i
              fråga om ekonomiska förutsättningar för nyproduktion.
            </seg>
            <seg n="b805e144">
              Det rekordlåga bostadsbyggandet oroar alla, från arbetsgivare
              till studenter. Många menar att detta kommer att påverka tillväxten.
              Många hyreshusprojekt blir inte av till följd av att kalkylerna
              inte går ihop. För att öka nyproduktionen av hyresrätter krävs
              flera olika åtgärder. I den här debatten vill jag lyfta fram den
              del som handlar om likvärdiga ekonomiska villkor för hyresrätten
              jämfört med äganderätt och bostadsrätt. Hyresrätten är skattemässigt
              missgynnad. Det tycker jag. Tycker bostadsministern det? Vi skulle
              behöva få ett svar på det.
            </seg>
            <seg n="6b9e67a3">
              Enligt Sabo, Fastighetsägarna och Hyresgästföreningen, som tillsammans
              gjort en analys av skatteeffekten för boende i olika upplåtelseformer,
              gör skattereglerna det ca 2 000 kronor dyrare per månad att bo
              i en nybyggd hyresrätt jämfört med en nybyggd bostadsrätt. Om
              bostadsministern anser att det finns en obalans undrar jag varför
              den nu pågående Bostadsbeskattningsutredningen inte får föreslå
              förändringar som skulle kunna rätta till den obalansen mellan
              upplåtelseformerna.
            </seg>
            <seg n="95cdaf06">
              Det har lagts fram ett förslag från Sabo, Fastighetsägarna och
              Hyresgästföreningen att regeringen ska lägga till direktiv med
              innebörden att ta fram förslag som ger investeringar i hyresrätter
              mer likvärdiga ekonomiska villkor i förhållande till ägd bostad.
              Detta initiativ har bostadsministern stoppat. Du vill ju inte
              att detta ska utredas. Eller vill du att detta ska utredas?
            </seg>
            <seg n="a6c0bc3d">
              I första hand tycker jag att lösningen för detta bör finnas inom
              ramen för skattesystemet. Anser bostadsministern att hyresrätten
              är skattemässigt missgynnad i relation till ägd bostad? När kommer
              i så fall förslaget till riksdagen om att jämställa de ekonomiska
              villkoren för hyresrätt och ägd bostad?
            </seg>
            <seg n="6b1ea8b2">
              Det är många som förväntar sig att det ska komma förslag kring
              detta. Utredningen som pågår just nu borde kunna komma med ett
              förslag som kan rätta till det.
            </seg>
            <seg n="8ee79c21">
              Jag efterlyser, som sagt, dessa förslag. Jag är medveten om att
              en utredning pågår, men det har redan börjat läcka ut en del om
              vad utredningen förväntas landa i. Det gör att det ställs en del
              frågor om detta är allt som kommer att komma ut av utredningen.
            </seg>
          </u>
          <note type="speaker" n="764f1444">
            Anf. 34 NINA LUNDSTRÖM (FP):
          </note>
          <u who="Q4356431" xml:id="i-94066f162b6f6f0b-0" n="24e0b7ad">
            <seg n="a1c3c04d">
              Herr talman! Det är en intressant interpellation. Jag instämmer
              helt i bostadsministerns svar på frågan.
            </seg>
            <seg n="522691ee">
              Det är en komplex bild som interpellanten öppnar upp för med
              sin fråga. Det är svårt att se om ekonomiska villkor speglar prissättningen
              eller om det uteslutande är skattedelen av neutralitetsfrågan.
            </seg>
            <seg n="b8dec6f1">
              Jag noterar att frågan har debatterats mycket länge. Även den
              dåvarande S-regeringen innan alliansregeringen kom till makten
              noterade att frågan fanns men landade inte kring något förslag
              eftersom frågan är komplex. Jag noterar också att de tre parterna
              – Sabo, Hyresgästföreningen och Fastighetsägarna – inte längre
              uttrycker frågan som neutralitet utan som balanserade villkor
              mellan upplåtelseformerna, just eftersom frågan är komplex.
            </seg>
            <seg n="4d2fce7f">
              Att ta det här stora greppet och vända på varje sten och titta
              på hur man kan skapa förutsättningar för varenda upplåtelseform
              som bostadsministern har gjort är utomordentligt. Konsumenterna
              efterfrågar både äganderätter och hyresrätter.
            </seg>
            <seg n="6b75d158">
              Hur skapar man då de goda förutsättningarna? På skattesidan nämnde
              bostadsministern fastighetsskatten som har blivit avgift. Jag
              skulle också vilja lägga till presumtionshyrorna för att underlätta
              nyproduktion av hyresrätter.
            </seg>
            <seg n="112c1981">
              När det gäller de långsiktiga spelreglerna tycker många av oss
              att bostadsministern är utomordentligt tydlig. Det har nästan
              blivit ett mantra att långsiktiga spelregler är det som behövs
              på marknaden. Vi vet alla att riskpremien för att bygga finns
              där. Om man har långsiktiga spelregler, transparens och tar bort
              onödiga hinder skapar det också bättre ekonomiska förutsättningar
              och långsiktighet.
            </seg>
            <seg n="b5cde7b4">
              Bostadsministern kommer säkerligen att få en stor eloge 2018.
              Det tar nämligen så lång tid att få igenom förändringarna. Vi
              kommer alla att hjälpas åt att påminna om alla insatser som görs
              just nu.
            </seg>
            <seg n="939fa372">
              Civilutskottet var hos Riksbanken i går. Där fick vi det breda
              perspektivet på hur allt hänger samman. Det finns inte en faktor;
              det är många faktorer som hänger ihop. Därvidlag tycker jag att
              det sätt på vilket bostadsministern hanterar frågeställningen
              är viktigt, nämligen att alltid påtala de finansiella förutsättningarna
              tillsammans med regelverken. Hos Riksbanken noterade vi i går
              att bostadspriser, konsumtion, företagsfrågor, kreditförluster,
              förtroende, finansieringskostnad och skulder hänger samman.
            </seg>
            <seg n="63d93bab">
              Ja, det finns mer att göra. Men det jag inte riktigt kan få grepp
              om i debatten, än så länge, är vad Lars Eriksson och Socialdemokraterna
              egentligen menar. Vilken åtgärd ska leda till balanserade ekonomiska
              villkor? Jag noterar att i den budgetmotion som Socialdemokraterna
              har lagt fram har man föreslagit ökade investeringsstöd för endast
              ett år, 2015. Är det lösningen för att uppnå balanserade villkor,
              eller vad handlar lösningen om? Det vore intressant att få höra
              mer från Lars Eriksson kring hur Socialdemokraterna kommer att
              se till att det uppstår neutralitet, eller om man nu väljer att
              kalla det balanserade ekonomiska villkor mellan de olika upplåtelseformerna.
              Jag ser fram emot svaret.
            </seg>
          </u>
          <note type="speaker" n="788c13ed">
            Anf. 35 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-14" n="83501baf">
            <seg n="0364b325">
              Herr talman! Jag håller helt med Nina Lundström om att detta
              är en komplex fråga. Jag skulle vilja svara så här på Lars Erikssons
              fråga om jag anser att hyresrätten är skattemässigt missgynnad:
              Ja, i ett investeringsskede har hyresrätten en tuffare situation.
              Det är mer komplext att svara så generellt.
            </seg>
            <seg n="da3d3b4a">
              För att komplicera frågan ytterligare kan jag säga att det finns
              ett antal faktorer som är till fördel för hyresrätten jämfört
              med exempelvis småhuset. Man har mindre än halva fastighetsavgiften
              om man bor i hyresrätt jämfört med om man bor i småhus.
            </seg>
            <seg n="e48b1631">
              Vi har kollektivt förhandlade hyror. Vi har alltså inte marknadshyror
              på hyresrätten vilket, inte minst i storstadsområdena, håller
              tillbaka hyrorna jämfört med ett marknadshyresläge. Men småhusägaren
              har ett marknadshyresläge och köper sin bostad till marknadspris.
              Det gäller även bostadsrättsinnehavaren.
            </seg>
            <seg n="23b5905e">
              Om jag dessutom är en person som äger en hyresfastighet som privatperson
              och inte i aktiebolagsform kan jag dra av räntorna på hyresfastigheten
              upp till vissa gränser. På det området finns begränsningar som
              Socialdemokraterna införde för ett antal år sedan, men det finns
              ändå en möjlighet. Beroende på vilken företagsform du bedriver
              hyresfastigheter i får du alltså lite olika villkor.
            </seg>
            <seg n="e94b91a8">
              När vi gör lättnader för företagsbeskattningen, sänkt bolagsskatt,
              gynnar vi också ägare av hyresrättsfastigheter, men vi gynnar
              inte småhusägare.
            </seg>
            <seg n="594c713e">
              Å andra sidan, som Socialdemokraterna ofta säger, har det införts
              ROT-avdrag som i första hand går till dem som äger sin bostad.
              Utredningen tittar bland annat på det också.
            </seg>
            <seg n="be0976cd">
              Jag försöker komplicera frågan och, som Nina Lundström var inne
              på, visa att det är en komplex fråga. Därför finns det inga enkla
              svar. Vi har dock en utredning som tittar på frågorna, och självklart
              funderar vi också på hur vi ska göra för att skapa så goda långsiktiga
              spelregler som möjligt, med ansvar för skattebetalarnas pengar.
              Om man gör skatteförändringar ska det stämma överens med och vara
              i rimlig balans med andra skatterättsliga principer och skatteregler,
              men man ska också se till att insatserna uppnår avsedda effekter.
            </seg>
            <seg n="85136b61">
              Det är där det blir intressant. Vad är socialdemokratins förslag?
              Socialdemokratin har en så kallad byggbonus på 1 miljard kronor
              i sin budget. Jag vet inte hur de tänker utforma den. Det antyds
              att det är samma regler som gällde innan 2006. Hur var reglerna
              då? Jo, det var vissa typer av hyresrätter som skulle få subventioner.
              Det innebär att man inte är ute efter att jämställa de ekonomiska
              villkoren mellan hyresrätt och ägd bostad; man vill styra subventioner
              mot vissa hyresrätter.
            </seg>
            <seg n="6a175059">
              Vi kan säga att vi behöver bygga mer smålägenheter. Jag ska ge
              ett illustrativt exempel på varför man måste tänka ett varv till
              innan man går på det lättköpta resonemanget om att pumpa in miljarder
              i subventioner. Jag besökte bygget Annedal utanför Helsingfors
              och pratade med dem som bygger husen där. Jag frågade: Vad skulle
              ni göra om ni inte hade alla regler att följa? De svarade: Vi
              skulle bygga fler smålägenheter.
            </seg>
            <seg n="e4470781">
              Vad var problemet? Jo, bullerregler tvingar dem att bygga tvåor
              som har en tyst sida bakåt mot innergården i stället för att bygga
              fler smålägenheter där en del lägenheter har fönstret ut mot den
              trafikerade vägen eller järnvägen. Det var tyst inomhus, men bullerreglerna
              innebar att bullret på andra sidan fönstret överskred de normer
              man nu följer. Detta illustrerar att de bullerregler vi praktiserar
              omöjliggör byggande av smålägenheter. Då hjälper inga subventioner.
            </seg>
            <seg n="c488aa9a">
              När vi nu ändrar reglerna kommer vi att skapa förutsättningar
              för att bygga fler smålägenheter utan att vi har belastat skattebetalarnas
              pengar. Är det inte där vi ska lägga energin?
            </seg>
          </u>
          <note type="speaker" n="d2cb1f9a">
            Anf. 36 LARS ERIKSSON (S):
          </note>
          <u who="Q5716833" xml:id="i-32ddd8fcc34cd734-1" n="075639f9">
            <seg n="bb22c8d8">
              Herr talman! Tack, bostadsministern, för att du svarade som du
              gjorde på frågan! Det är bra att du nu säger att du ser att det
              inledningsvis, i ett investeringsskede, finns en obalans mellan
              hyresrätt och ägd bostad. Jag har i riksdagens frågestund ställt
              frågan till dig tidigare. Då valde du att inte svara på det viset
              utan hävdade att det finns andra faktorer än skattefrågor som
              kan lösa frågan. Detta är i så fall ett steg framåt. Det är bra.
            </seg>
            <seg n="50e0cfb9">
              För två veckor sedan aviserade Hases Per Sjöblom, Bostadsbeskattningskommitténs
              ordförande, i en av Helsingforss större tabloider att utredningen
              kan komma att föreslå slopande av fastighetsavgiften för hyresrätter.
              Redan i dag finns ett undantag för detta under de första 15 åren.
              Då kan man fundera på vad förslaget egentligen skulle ha för effekt.
            </seg>
            <seg n="8dee3dc9">
              Jag har försökt att förhöra mig om detta. Jag har bland annat
              talat med ett av Helsingforss större bolag på bostadsmarknaden,
              nämligen Einar Mattsson. De har gjort beräkningar på förslaget,
              som de har skickat in till Bostadsbeskattningskommittén. Detta
              förslag, som har presenterats i en av de större tidningarna i
              Helsingfors, har beräknats få en effekt på 0,7 procent av den
              totala produktionskostnaden, det vill säga lite. Sabo har också
              beräknat effekten till 100 kronor per månad om 15 år.
            </seg>
            <seg n="1632c87e">
              Jag tycker också att detta är ett förslag i rätt riktning, men
              vi måste kunna beskriva detta som ett rätt blygsamt förslag från
              utredningen. Det behövs mer. Det är ändå positivt att statsrådet
              säger att han ser obalansen och att regeringen ska återkomma med
              lite fler förslag om hur man kan komma till rätta med obalansen.
            </seg>
            <seg n="9860e17f">
              Om vi ska hitta något positivt ur den här debatten är det att
              vi får försöka fortsätta att pressa regeringen att återkomma med
              förslag i frågan och ta steg framåt.
            </seg>
            <seg n="9e8ef146">
              I bostadsministerns interpellationssvar framgick det att kommittén
              ska utreda om det går att införa ROT-avdrag för hyresgästerna.
              Enligt utredningsdirektiven ska det bara utredas om vissa hyresrätter
              ska omfattas av ROT-avdrag, nämligen i de fall där det har avtalats
              att hyresgästen själv ska ansvara för det inre underhållet. Om
              man ska vara lite mer offensiv och positiv i frågan tycker jag
              att man borde våga säga att ROT-frågan ska utredas utifrån att
              avdraget ska gälla för alla hyresrätter. Jag förstår inte varför
              man inte riktigt vågar utreda frågan. Det är inte farligt att
              utreda frågan och se vad det kan ge för svar. Det skulle vara
              ett positivt besked att se på allt.
            </seg>
            <seg n="efbf9008">
              Avser regeringen att återkomma till riksdagen med förslag om
              att balansera villkoren mellan ägd bostad och hyresrätt?
            </seg>
          </u>
          <note type="speaker" n="d08b7ba1">
            Anf. 37 NINA LUNDSTRÖM (FP):
          </note>
          <u who="Q4356431" xml:id="i-94066f162b6f6f0b-1" n="24e0b7ad">
            <seg n="1b48fae4">
              Herr talman! Lars Erikssons fråga tog fasta på nyproduktionen.
              Vi som bor i Sundbyberg, granne med Annedal, har verkligen välkomnat
              bostadsministerns besök. Äntligen har vi en bostadsminister som
              talar om det stora krånglet på kommunal nivå. En del är naturligtvis
              markpolitik, men det handlar just om arbetet med att ta bort krångel
              och hinder som gör det svårt att bygga nytt. Alla regler och allt
              krångel gör det dyrare att bygga.
            </seg>
            <seg n="4ef32ab3">
              Jag välkomnar verkligen bostadsministerns tydlighet, ambition
              och vision om att ta bort så mycket av krångel och hinder som
              inte behövs. Det ska byggas bra och säkert, och vi ska tänkta
              på folkhälsan. Men eftersom jag tidigare har varit kommunpolitiker
              tycker jag att det ibland har varit alldeles för tufft att producera
              nya bostäder.
            </seg>
            <seg n="f3d7d9e6">
              Ministern nämnde bullret. Vidare har regeringen och ministern
              jobbat med frågor om planprocessen. Det handlar om strandskyddet
              och att skapa förutsättningar för en hyressättning med presumtionshyror.
              Det handlar om studentbostäder och mindre bostäder. Det handlar
              om markpolitiken, att se till att vi får fler aktörer som kan
              få del av marken för att bygga. Jag välkomnar verkligen det omfattande,
              stora och breda greppet som ministern och regeringen har tagit.
            </seg>
            <seg n="693ab6ac">
              Det finns inte en unik åtgärd för att få i gång nyproduktionen.
              Det går inte att använda sig av ett alexanderhugg för att lösa
              den gordiska knuten. Här krävs mängder av olika åtgärder.
            </seg>
            <seg n="d9f13cdd">
              Det krävs utredningar. När jag satt i opposition i riksdagen
              2002–2006 saknades ett utredningsarbete och det saknades ambitioner
              från den dåvarande regeringen. Nu har vi en regering med hög ambitionsnivå.
              Även om det tar tid är jag helt övertygad om att vi äntligen är
              på rätt väg.
            </seg>
          </u>
          <note type="speaker" n="b4e8498d">
            Anf. 38 VERONICA PALM (S):
          </note>
          <u who="Q4971741" xml:id="i-864ed84669fec150-0" n="e31b5685">
            <seg n="48f7a4f0">
              Herr talman! Det är spännande med bostadspolitiska diskussioner
              där vi fokuserar på det viktiga. Det stora problemet i Sverige
              i dag är bristen på hyresrätter och bristen på ökad produktion
              av hyresrätter. Lika glad som jag är över att vi har den tydliga
              diskussionen – tack, Lars Eriksson, för att du har väckt diskussionen
              – lika förvånad är jag över hur man efter sju års regeringsinnehav,
              varav de fyra första i majoritet, kan vara så nöjd med utvecklingen.
              Man anser att det rullar på; man tittar vidare och tycker att
              det händer saker.
            </seg>
            <seg n="5db8c769">
              Det är inte sant! Sanningen är att utvecklingen går åt fel håll,
              och sanningen är att det är politiska beslut som gör att utvecklingen
              går åt fel håll. Vi har en regering som konsekvent vid varje ekonomiskt
              bostadspolitiskt beslut har missgynnat hyresrätten och gynnat
              eget ägt boende. Det leder till att obalansen blir än större i
              dag. Därför är Lars Erikssons fråga relevant.
            </seg>
            <seg n="641d0f94">
              Är man nöjd? Ser man balansen? Ser man att den ger effekter på
              bostadsmarknaden?
            </seg>
            <seg n="510afec7">
              Alla de som finns utanför det här huset ser effekten. I Helsingforss
              kommun, den kommun vi befinner oss i, har antalet, i reella tal,
              små hyresrätter minskat. Det låter helt galet, eller hur? Antalet
              små hyresrätter i Helsingforss kommun har minskat med 22 procent
              mellan 2006 och 2010. Det är klart att politiska beslut gör skillnad.
              Det finns både en borgerlig majoritet i Helsingforss stadshus
              som säljer ut och vägrar bygga och en regering som konsekvent
              missgynnar hyresrätten. Det spelar en roll.
            </seg>
            <seg n="b28b3597">
              Under galgen har man tillsatt en utredning som så småningom ska
              bli klar. I direktiven till utredningen har man aktivt förbjudit
              den att titta på det som verkligen skulle göra skillnad på obalansen.
            </seg>
            <seg n="e8a1403a">
              Ja, det är obalans mellan upplåtelseformerna. Ja, hyresrätten
              är missgynnad. Ja, vi behöver en politik som gör skillnad. Där
              är vi socialdemokrater glasklara, nämligen att det ska råda skatteneutralitet
              mellan upplåtelseformerna.
            </seg>
            <seg n="766363ba">
              Vi behöver gå steg för steg och titta igenom hela strukturen
              och inte heller förbjuda utredningsväsendet att lägga fram bra
              lagförslag som vi kan fatta beslut om. Där finns en tydlig skillnad
              mellan regeringen och det socialdemokratiska alternativet.
            </seg>
          </u>
          <note n="992a2c32" type="speaker">
            Anf. 39 GUNNAR ANDRÉN (FP):
          </note>
          <u who="Q5556677" xml:id="i-e8e138118b730d96-0" n="e31b5685">
            <seg n="015fe4ed">
              Herr talman! Ibland kan man få intrycket att tideräkningen började
              2006. Så är dock inte fallet. Det fanns även en tid före detta
              datum. Några av oss satt före detta datum i skatteutskottet. Även
              tidigare än så, herr talman, inträffade stora saker på bostadsbyggnadsområdet
              när det gäller skattevillkor. Det är dem jag ska hålla mig till.
            </seg>
            <seg n="f7fc00ae">
              När Ingvar Carlsson var bostadsminister fanns en total avdragsrätt
              för räntor. Den minskades 1982 genom en uppgörelse mellan Socialdemokraterna
              och Folkpartiet och begränsades till 70 procent. År 1991 i samband
              med skattereformen minskades den ännu mer, nämligen till 30 procent
              – med ett maxtak. Dessutom togs räntebidragen bort omkring 1994–1995.
              Socialdemokraterna lovade i 1994 års valrörelse att återinföra
              dem. Det blev dock inte så. Det handlade om 30 miljarder kronor,
              vilket var lite mycket i det läget.
            </seg>
            <seg n="0527463c">
              Efter att ha hört Lars Eriksson och Veronica Palm frustar vi
              alla efter att få höra vad Socialdemokraterna vill. Vi har inte
              fått ens minsta antydan om det. Jag har fyra förslag. Tre av dem
              har ni prövat tidigare. Nu undrar jag vilket av dem ni tänker
              er. Det vill man veta i valrörelsen.
            </seg>
            <seg n="8e74d7d1">
              Det första förslaget är statliga lånegarantier till 100 procent
              i flerbostadshus, ett system som ni har prövat. Om det finns statliga
              lånegarantier kan man naturligtvis sänka räntorna. Man behöver
              inte ta något ansvar. Det är ett jättebra system för att sänka
              kostnaderna.
            </seg>
            <seg n="9abc0b7a">
              Statliga lånegarantier är alltså det första förslaget.
            </seg>
            <seg n="d05f9ee4">
              Det andra förslaget är räntebidrag, som ni också prövat. De kom
              till slut att uppgå till 30 miljarder kronor. Den förre finansministern
              Kjell-Olof Feldt var väl inte så där otroligt förtjust i dessa
              räntebidrag eftersom de hade en tendens att bara öka och sätta
              inflationen på hjul när det gällde byggkostnader. Dessutom prövades
              de inte alls som bostadsbidragen för dem som behövde det. När
              jag till exempel köpte ett småhus fick jag statligt räntebidrag
              via länsbostadsnämnden. Det var kanske inte det mest suveräna
              sättet att hantera statens pengar på.
            </seg>
            <seg n="0aceb53f">
              Det tredje system som ni prövat och som jag vill ha ett besked
              om är paritetslånesystemet. Det fasades ut så småningom, för det
              ansågs fullständigt vansinnigt. Inte ens den tidigare bostadsministern
              Lars-Erik Lövdén tyckte att det var något bra system, men ni använde
              det under många år.
            </seg>
            <seg n="213cc0cd">
              Det är de tre system som ni har använt. Något av dem är det som
              ni måste välja, om ni inte har ytterligare ett fjärde. Det finns
              ett fjärde förslag, men det vill jag inte anklaga Socialdemokraterna
              för att förorda. Det har ni aldrig gjort, men ett av de tilltänkta
              koalitionspartierna, nämligen Vänsterpartiet, tycker att man ska
              ta pengar från AP-fonderna och därigenom sänka hyreskostnaderna.
              Som sagt är det inte Socialdemokraternas förslag utan ett förslag
              från ett tänkt koalitionsparti. I själva verket handlar det om
              att man sänker pensionerna och tar från framtida pensionärer.
              Det tror jag inte att ni vill ha.
            </seg>
            <seg n="d8264dcf">
              Men ni har tre andra att välja mellan: statliga lånegarantier,
              räntebidrag och paritetslånesystem. Vilket är det som ni har tänkt
              återinföra, Lars Eriksson och Veronica Palm?
            </seg>
          </u>
          <note type="speaker" n="0b24d9a4">
            Anf. 40 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-15" n="83501baf">
            <seg n="835e7a22">
              Herr talman! Det blir lite patetiskt med uttryck som konsekvent
              missgynna hyresrätten. Kan inte oppositionsföreträdare vara lite
              mer seriösa än så? Vi har sänkt fastighetsavgiften till mindre
              än hälften för övriga bostadsformer. Vi har slopat fastighetsavgiften
              under de första 15 åren. Vi har fått ett nytt förhandlingssystem
              på hyresmarknaden och tydliga spelregler mellan privata och kommunala
              hyresrätter. Det här är sådant som har skapat bättre förutsättningar
              för hyresrätten.
            </seg>
            <seg n="aa73df12">
              Sedan kan man tycka att vi behöver göra ytterligare. Men om det
              nu vore så att problemet på svensk bostadsmarknad bara var att
              det var tufft för hyresrätten skulle bostadsbyggandet ha ökat
              dramatiskt för flerbostadshus i form av bostadsrätter och småhus.
              Men vi ser att problemet även där är att efterfrågan är större
              än utbudet.
            </seg>
            <seg n="f1d578e1">
              Vad är då problemet? Ja, det är tillgången till byggbar mark.
              Det är det som är den springande punkten. För byggande av småhus,
              bostadsrätter och hyresrätter är detta den avgörande punkten.
              Därför har vi ett omfattande arbete, som Nina Lundström var inne
              på, för att göra regelverket enklare så att det går snabbare och
              blir enklare och så att det blir mer konkurrens och fler aktörer
              som orkar, vågar och vill vara med och bygga. Det var fullständig
              stiltje under socialdemokratins tid när det gäller att reda upp
              i de regelverk som hade skapats under en lång tid, med många välvilliga
              argument, men som krånglar till processerna och fördyrar, försenar
              och helt enkelt försvårar byggandet av bostäder i allmänhet.
            </seg>
            <seg n="599dfc95">
              Jag sade att jag tycker att det ur investeringssynpunkt är en
              tuffare situation för hyresrätten. Jag har sagt det förut i offentliga
              sammanhang, så det är ingen nyhet, även om jag kanske inte säger
              det varenda gång jag yttrar mig. Det här är komplexa frågor som
              vi tittar på. Självklart ska vi analysera de utredningsförslag
              som kommer för att se om de gör att vi kan leva upp till våra
              ambitioner och om vi kan få goda tankar därifrån. Och så gör vi
              själva ett analysarbete och ämnar återkomma med statsfinansiellt
              ansvarsfulla förslag.
            </seg>
            <seg n="026f965f">
              Socialdemokraterna säger – Veronica Palm sade det också – att
              det är glasklart: Ni ska jämställa villkoren. Okej, ni hänvisar
              till Hyresgästföreningens och Fastighetsägarnas rapport om att
              de tycker att hyresrätten är missgynnad med 2 000 kronor per månad.
              Låt oss säga att vi bygger lika många hyresrätter som i dag, vilket
              ändå är en alldeles för låg nivå. Det innebär 2 miljarder i ökade
              statsfinansiella utgifter efter ett antal år. Lyckas man fördubbla
              hyreshusbyggandet är det kanske uppe i mångmiljardbelopp.
            </seg>
            <seg n="c8005441">
              Var hittar vi de siffrorna i Socialdemokraternas budgetmotion?
              Var hittar vi förslagen? Det finns inte ens några pengar redovisade
              för detta. Det finns en subvention, ja, som är på ett lägre belopp
              än vad som kommer att krävas om ni ska genomföra det ni påstår
              i retoriken. Den subventionen går till vissa typer av hyresrätter,
              och den har redan prövats. När vi hade det systemet byggde vi
              ändå bara hälften av vad norrmän, finnar, danskar och många andra
              byggde. Det gick upp och ned i Sverige, men det var trendmässigt
              på en mycket låg nivå. Subventionerna har prövats; de funkar inte.
            </seg>
            <seg n="f2b4583f">
              Jag brukar ibland citera en av dem som har skapat de koncepthus
              som nu byggs billigt runt om i Sverige, till 25 procent lägre
              kostnader. Han sade: Det här började vi med när vi insåg att subventionernas
              tid var förbi.
            </seg>
            <seg n="d5f93b53">
              Då började branschen utveckla billigare produktionsmetoder. Det
              är det vi ska främja genom att ta bort regelverk och liknande.
              Självklart ska vi jobba även med skattefrågorna, men ger vi oss
              bara in på skattefrågor eller subventioner och inte löser det
              grundläggande problemet att få fram byggbar mark så att vi kan
              börja bygga kommer vi inte att lösa problemen.
            </seg>
            <seg n="c759fc1e">
              Jag tror att Socialdemokraterna är så pass kunniga och insiktsfulla
              att de inser detta. Tyvärr vågar de inte erkänna det problemet,
              för då erkänner de också att alliansregeringen är på rätt väg.
            </seg>
          </u>
          <note type="speaker" n="8735711d">
            Anf. 41 LARS ERIKSSON (S):
          </note>
          <u who="Q5716833" xml:id="i-32ddd8fcc34cd734-2" n="075639f9">
            <seg n="c51b2c6e">
              Herr talman! Om man vill testa sitt blodtryck tror jag att det
              är bra att gå till riksdagen och lyssna på bostadsministern emellanåt.
              Det är otroligt frustrerande att höra en del av beskrivningarna
              och de märkliga utfallen mot socialdemokratin från ett parti som
              haft ansvaret för bostadspolitiken i Sverige de senaste snart
              åtta åren.
            </seg>
            <seg n="1e65796d">
              Attefall tycker att det är oseriöst att komma med de beskrivningar
              som vi gör. Jag tycker att det är en mycket märklig inställning.
              Det här är ändå frågor som har lyfts fram från allmännyttan i
              form av Sabo, Fastighetsägarna och Hyresgästföreningen. Jag tycker
              att det är seriösa organisationer. När de uttrycker de här uppfattningarna
              tycker jag att man ska lyssna på dem, ta till sig det de säger
              och behandla dem med den respekt som jag tycker att de här organisationerna
              förtjänar. Här tycker jag att ministern brister lite.
            </seg>
            <seg n="4596c1b1">
              Jag tycker att man ska fråga dem som bygger vad de tycker i dessa
              frågor. En av de större aktörerna, Einar Mattsson, som är den
              största privata förvaltaren i den här staden, pekar på att obalansen
              mellan hyresrätt och ägd bostad är en faktor som faktiskt påverkar
              väldigt mycket huruvida man klarar av att bygga hyresrätter eller
              inte. Det kommunala bostadsbolaget i min egen hemstad, Västerås,
              säger att detta som enskild fråga är en viktig faktor för byggandet.
            </seg>
            <seg n="4f44605b">
              När Gunnar Andrén senast tog upp de här frågorna hade han tre
              förslag. Nu hade han fyra. Men jag tycker att han gärna får berätta
              hur man i hans hemkommun Danderyd jobbar med detta och hur man
              där tar sitt ansvar för att öka bostadsbyggandet i den här regionen.
              Det ser jag verkligen fram emot, och det tror jag många här skulle
              tycka var en väldigt spännande lektion.
            </seg>
          </u>
          <note type="speaker" n="cc542321">
            Anf. 42 VERONICA PALM (S):
          </note>
          <u who="Q4971741" xml:id="i-864ed84669fec150-1" n="e31b5685">
            <seg n="84a4547b">
              Herr talman! Jag tänkte undvika att i riksdagens kammare ha lilla
              lektionen om orättvisor, men jag tror att jag har den ändå. Lilla
              lektionen om orättvisor: Att konsekvent missgynna betyder att
              man gynnar någon mer än någon annan.
            </seg>
            <seg n="6f292658">
              Jag kan ta ett annat exempel, om det då är lättare att förstå.
              Om man vid varje budget sänker skatten för den som jobbar leder
              det till att vi har mindre resurser till skolan, äldreomsorgen
              och vården. Men det innebär också att man vid varje budget ökar
              skatteojämlikheten i förhållande till den som inte arbetar, den
              som har arbetat och den som får pension.
            </seg>
            <seg n="c93fccec">
              Vi har en regering som konsekvent har ökat ojämlikheten mellan
              löntagare och pensionärer. Då säger någon: Vi har sänkt skatten
              också för pensionärer. Ja, men vad bra då. Men den har inte alls
              sänkts i samma nivå.
            </seg>
            <seg n="1d6c083e">
              I Sverige har vi en klyfta mellan löntagare och pensionärer.
              För mig är pension att betrakta som uppskjuten lön. Det är precis
              likadant när man jämför eget ägt boende och hyresrätt. Skillnaden
              innebär en konsekvent ojämlikhet.
            </seg>
            <seg n="602887ea">
              Jag tycker inte att det är rätt. Jag tycker att det är oansvarigt.
              Med en ansvarig politik försöker man utveckla hela samhället.
              Det finns i dag en ojämlikhet mellan pensionärer och löntagare
              när det gäller beskattning.
            </seg>
            <seg n="06fe904d">
              Vi socialdemokrater är tydliga. Vi vill ha rättvisa skatter.
              Det finns en ojämlikhet i skattehänseende när det gäller hyresrätt
              och eget ägt boende. Vi är tydliga. Vi vill ha en skatteneutralitet
              och en balans mellan upplåtelseformer, men det är en lång väg
              dit. Det är klart att sju år av borgerligt styre med ökade klyftor
              gör att det kommer att ta tid för en socialdemokratiskt ledd regering,
              förhoppningsvis med brett stöd i kammaren.
            </seg>
          </u>
          <note n="9be5b695" type="speaker">
            Anf. 43 GUNNAR ANDRÉN (FP):
          </note>
          <u who="Q5556677" xml:id="i-e8e138118b730d96-1" n="e31b5685">
            <seg n="4b827cb2">
              Herr talman! Jag tycker att det är en väldigt bra interpellation
              som Lars Eriksson har ställt. Dock är den kemiskt fri från egna
              förslag. Veronica Palm – som tidigare ett kort tag var ordförande
              i skatteutskottet – vet ju att detta inte är så lätt om man inte
              inför till exempel ett räntebidrag. På den punkten har ni inga
              förslag. Det är precis som Stefan Attefall sade; det är kemiskt
              fritt från förslag i er budget till hur man skulle kunna genomföra
              detta.
            </seg>
            <seg n="45c56f25">
              Saken är ju den att det kostar väldigt mycket pengar om man vill
              genomföra något av de tre förslagen. Veronica Palm och Lars Eriksson
              säger bara det som ni säger i skatteutskottet, att man bör göra
              någonting. Men ni talar inte ens om i vilken riktning som man
              bör gå och hur det ska genomföras tekniskt. Det är inte så lätt.
            </seg>
            <seg n="f189b4be">
              Sedan, Lars Eriksson: Om man har svaga argument är det en bra
              taktik att gå till attack – kanske till och med jag har använt
              mig av den vid något tillfälle.
            </seg>
            <seg n="a58df5cf">
              Tillsammans med Sundbyberg är den kommun som jag råkar bo i två
              av Sveriges absolut minsta kommuner. Men det är nästan de mest
              tätbebyggda kommunerna. Hade ytan motsvarat Jokkmokks skulle Danderyd
              ha haft 68 miljoner invånare.
            </seg>
            <seg n="75150953">
              Men den väsentliga frågan är om vi har gjort någonting. Ja, vi
              har jobbat tillsammans i opposition med Socialdemokraterna i 40
              år, och det har inte varit särskilt framgångsrikt. Men vi ska
              fortsätta, men inte på den väg som ni inte ens har antytt att
              vi ska ta, nämligen långtgående statliga lånegarantier, räntebidrag
              eller paritetslånesystemet. Det tror jag inte är modellen, utan
              jag tror mycket mer på det som Nina Lundström och Stefan Attefall
              var inne på. Vi måste underlätta byggreglerna så att det blir
              attraktivt att bygga också hyresrätter, även i de tätbebyggda
              kommuner som ligger runt Helsingfors.
            </seg>
          </u>
          <note type="speaker" n="1b0d0b51">
            Anf. 44 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-16" n="83501baf">
            <seg n="5ce17658">
              Herr talman! Jag retar upp mig på påståendet att vi konsekvent
              missgynnar hyresrätten. När jag tar upp flera exempel på hur vi
              har förbättrat villkoren för hyresrätten, ja, då anklagas jag
              för att inte ha lyssnat på Fastighetsägarna, Hyresgästföreningen
              och Saboföretagen. Vi för dialog och lyssnar mycket på dem. Vi
              vet också precis vad de vill. Men vi har också insikt om de både
              skatteprincipiella och statsfinansiella problemen, och vi utreder
              dessa frågor. Jag vill dock påstå att vi har gjort en hel del
              för att förbättra villkoren, men det är mycket troligt att vi
              måste göra mer.
            </seg>
            <seg n="67633704">
              Sedan får man lilla lektionen i rättvisa. Om alla betalar hög
              skatt i Sverige är Socialdemokraterna nöjda. Det är klart att
              det i någon mening blir rättvist, men blir det bra? Vi har sänkt
              skatten för pensionärer så att varje garantipensionär får en månadsinkomst
              extra. Nej, det är orättvist. De borde egentligen ha haft högre
              skatt, säger Socialdemokraterna. Och så är det på många skatteområden.
            </seg>
            <seg n="c01b3ad0">
              Men skattesystemen är komplexa, särskilt om man jämför företagsbeskattning
              med beskattning av en privatperson. Det är olika skatteregler.
              Om man genomför förändringar på båda områdena blir det lite olika
              effekter. Det är klart att det inte är helt enkelt att göra jämförelser,
              och man kunde kanske önska att det fanns lite mer ödmjukhet inför
              den komplexiteten.
            </seg>
            <seg n="50d5809f">
              Förutom att vi måste jobba vidare med skattefrågorna kan man
              exempelvis bygga de kombohus som Sabo har tagit fram. Det handlar
              om 25 procent billigare hyresrätter, men de får inte byggas i
              Västerås, Lars Eriksson, trots att de slår Boverkets energinormer
              med hästlängder. Västerås har ett kommunalt tekniskt särkrav som
              gör att man inte får bygga kombohus i Västerås. Ni förhindrar
              människor att bo billigt i hyresrätter. Åk hem och ändra på det
              först innan du klagar på alliansregeringen!
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="e7dd36bc">
            10 § Svar på interpellation 2013/14:94 om serviceutveckling på
            landsbygden
          </note>
          <note type="speaker" n="b297d8ab">
            Anf. 45 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-17" n="83501baf">
            <seg n="573d1eb7">
              Herr talman! Lena Olsson har frågat mig vilka åtgärder jag avser
              att vidta för att medborgare och företag ska ha tillgång till
              statlig, offentlig och privat service som skapar grundläggande
              förutsättningar för en hållbar landsbygdsutveckling i vårt land.
            </seg>
            <seg n="7eb4b5de">
              Regeringen har i den förvaltningspolitiska propositionen Offentlig
              förvaltning för demokrati, delaktighet och tillväxt (prop. 2009/10:175)
              framhållit att utgångspunkten för myndigheternas service ska vara
              en likvärdig tillgång till service för alla. Myndigheterna avgör
              i stor utsträckning själva, utifrån de mål för verksamheten som
              riksdagen och regeringen fastställer, hur den egna verksamheten
              ska organiseras för att på bästa sätt tillgodose medborgares och
              företags behov.
            </seg>
            <seg n="0aab6822">
              Flera myndigheter samverkar i dag i gemensamma servicekontor
              såväl med andra myndigheter som med kommuner. Samverkan bygger
              på den så kallade samtjänstlagen. På det sättet kan myndigheterna
              säkerställa lokal närvaro på orter där man annars inte skulle
              kunna vara närvarande.
            </seg>
            <seg n="3a2919f3">
              Regeringen säger i den förvaltningspolitiska propositionen att
              man ska ta ställning till om det behöver ställas tydligare krav
              på service och tillgänglighet på myndigheterna. I detta syfte
              har Statskontoret på regeringens uppdrag tagit fram ett samlat
              underlag om myndigheternas service i samverkan. Detta underlag
              bereds för närvarande i Regeringskansliet. I Regeringskansliet
              bereds också ett förslag om ändringar i samtjänstlagen för att
              ytterligare förtydliga förutsättningarna för samverkan.
            </seg>
            <seg n="dbe6d26e">
              Det är enligt regeringens mening också viktigt att överväga om
              statliga myndigheters lokalisering i ökad utsträckning kan få
              en spridning över landet. Det handlar om att noga pröva om nya
              myndigheter kan lokaliseras utanför storstäderna, i första hand
              till länscentrum eller andra större orter. En utgångspunkt vid
              ett sådant övervägande ska vara att myndigheterna ska ges goda
              förutsättningar att bedriva sin verksamhet.
            </seg>
            <seg n="7c6f4bfe">
              En väl fungerande statlig förvaltning har stor betydelse för
              Sveriges utveckling och den regionala tillväxten. Det sker dock
              främst genom att ge förutsättningar för den privata sektorn att
              utvecklas, genom god service och tillgänglighet, genom rättssäker
              myndighetsutövning och genom stöd när det behövs.
            </seg>
            <seg n="c5f01fec">
              Tillgänglighet till service är en av förutsättningarna för attraktiva
              miljöer och hållbar regional tillväxt i gles- och landsbygder.
              Regeringen har därför under åren 2009–2014 beslutat om 145 miljoner
              kronor extra på särskilda insatser inom området kommersiell service.
              Till det ska läggas de cirka 35 miljoner kronor som länen årligen
              satsar inom samma område.
            </seg>
            <seg n="74e82ef5">
              För att stödja och stimulera arbetet med kommersiell och offentlig
              service i gles- och landsbygder har regeringen beslutat att varje
              län ska ha ett regionalt serviceprogram. Det är tillgången till
              kommersiell service som ska vara utgångspunkten för programmens
              insatser. Genomförandet i programform ökar förutsättningarna för
              att på regional och lokal nivå samla resurser för servicerelaterade
              insatser och därigenom åstadkomma största möjliga samhällsnytta
              med tillgängliga medel. Programmen bidrar till att skapa en helhetssyn
              kring den kommersiella och offentliga servicens betydelse för
              möjligheten att vistas, verka och växa i alla delar av landet.
              Programmen ska därför i möjligaste mån samverka med övriga program
              och strategier för regional tillväxt.
            </seg>
            <seg n="db4f6ac7">
              I särskilt sårbara och utsatta glesbygder bör staten ta ett särskilt
              ansvar för att medborgare och företag även fortsättningsvis ska
              ha tillgång till en grundläggande nivå av kommersiell service.
              Regeringen avser att utreda förutsättningar för att stödja tillgängligheten
              till kommersiell service i särskilt sårbara och utsatta områden
              samt hur det skulle kunna utformas. Frågan bereds för närvarande
              i Regeringskansliet.
            </seg>
          </u>
          <note n="aefc7962">
            Andre vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note n="5b398014">
            11 § Svar på interpellation 2013/14:107 om regionalt utvecklingsansvar
            för Västmanland
          </note>
          <note type="speaker" n="712a4669">
            Anf. 46 Statsrådet STEFAN ATTEFALL (KD):
          </note>
          <u who="Q966884" xml:id="i-1fc4edbc7b6f3792-0" n="83501baf" next="i-d3f3bb4d6dd7732c-0">
            <seg n="98f6f6d1">
              Herr talman! Agneta Luttropp har frågat mig om jag avser att
              vidta åtgärder för att Västmanlands läns landsting ska omfattas
              av lagen om regionalt utvecklingsansvar i vissa län och om inte
              varför.
            </seg>
            <seg n="4bcd4bb9">
              Det regionala utvecklingsansvaret omfattar vissa uppgifter i
              det regionala tillväxtarbetet samt att upprätta och fastställa
              länsplaner för regional transportinfrastruktur. Utvecklingsansvaret
              är fördelat på olika sätt i län-en. Enligt lagen om regionalt
              utvecklingsansvar har landstingen i Skåne, Hallands och Västra
              Götalands län sedan 2011 det regionala utvecklingsansvaret. I
              Gotlands län har Gotlands kommun, enligt samma lag, det regionala
              utvecklingsansvaret eftersom kommunen är en landstingsfri kommun.
              I Uppsala, Södermanlands, Östergötlands, Jönköpings, Kronobergs,
              Kalmar, Blekinge, Värmlands, Örebro, Dalarnas, Gävleborgs, Jämtlands
              och Västerbottens län har samverkansorgan det regionala utvecklingsansvaret.
              I övriga fyra län åligger detta ansvar länsstyrelsen.
            </seg>
          </u>
          <note n="3f50289d">
            Västmanlands läns landsting har den 20 september 2013 lämnat
            en ansökan till regeringen om att Landstinget Västmanland från
            och med den 1 januari 2015 ska få överta det regionala utvecklingsansvaret
            enligt lagen (2010:630) om regionalt utvecklingsansvar i vissa
            län och därmed också få ett direktvalt fullmäktige som ansvarar
            för de regionala utvecklingsfrågorna från 2015. Till regeringen
            har motsvarande ansökningar inkommit från landstingen i totalt
            nio län under 2012 och 2013.
          </note>
          <u who="Q966884" xml:id="i-d3f3bb4d6dd7732c-0" n="83501baf" prev="i-1fc4edbc7b6f3792-0">
            <seg n="12f30351">
              I det regionala tillväxtarbetet kan staten och den kommunala
              nivån anses ha delvis överlappande uppgifter. Länsstyrelsen har
              till uppgift att samordna andra statliga myndigheters insatser
              för regional tillväxt i länet. Samtidigt ska den aktör som har
              ansvar för det regionala utvecklingsprogrammet också ha direkta
              kontakter med berörda statliga myndigheter, näringsliv och organisationer
              som är nödvändiga för programmets framtagande och för att samordna
              insatser för genomförandet. Enligt budgetpropositionen 2014 avser
              regeringen därför att förtydliga vad som förväntas av länsstyrelserna
              ur ett tillväxtperspektiv. Utöver detta har det i beredningen
              av motsvarande ansökningar från andra län där länsstyrelsen i
              dag har det regionala utvecklingsansvaret framförts remissynpunkter
              som regeringen anser bör få betydelse i den fortsatta hanteringen.
            </seg>
            <seg n="4750c6e9">
              Vidare fattade regeringen i går beslut om att avslå ansökningarna
              från landstingen i Västmanlands, Västernorrlands och Norrbottens
              län om att få överta det regionala utvecklingsansvaret.
            </seg>
            <seg n="e7a690e3">
              Regeringen är inte beredd att i detta skede ändra kompetensfördelningen
              avseende det regionala utvecklingsansvaret mellan stat och regionala
              organ.
            </seg>
          </u>
          <note n="aca7d7aa">
            Regeringen fattade i går beslut om proposition 2013/14:46 Regionalt
            utvecklingsansvar i Jönköpings, Örebro och Gävleborgs län och
            kommer att överlämna denna till riksdagen i närtid.
          </note>
          <note type="speaker" n="517ec9f6">
            Anf. 47 AGNETA LUTTROPP (MP):
          </note>
          <u who="Q4964320" xml:id="i-9015ccf3b5f02b67-0" n="b106f53c">
            <seg n="93bd94e9">
              Herr talman! Jag tackar civilministern så väldigt mycket för
              svaret på min interpellation om varför Västmanland inte får överta
              det regionala utvecklingsansvaret i länet. Men jag förstår inte
              hela svaret. Varför har regeringen en så njugg inställning till
              Västmanland?
            </seg>
            <seg n="4c4f0132">
              Civilministern skrev en debattartikel om det här i september
              i år, och Västmanland mottog den med stor bestörtning eftersom
              underhandskontakterna inte alls hade visat någonting i den riktningen.
              Plötsligt fick man beskedet i tidningen, och det kändes inte bra,
              minst sagt.
            </seg>
            <seg n="7c8b04fc">
              Därefter har en enig styrelse för Sveriges Kommuner och Landsting
              i oktober i år skrivit till regeringen om sin förvåning över artikeln
              och över beslutet. Jag delar SKL:s förvåning.
            </seg>
            <seg n="3326418b">
              Jag känner också en stor frustration över att man över huvud
              taget inte har tagit hänsyn till underifrånperspektivet – det
              finns inte med alls – om att vi vill ta ansvar för utvecklingsfrågorna
              snarare än att en statlig myndighet gör det.
            </seg>
            <seg n="c327f80a">
              En enig riksdag tog 2010 beslut om att i regionfrågorna stödja
              initiativ om att bilda regioner som kommer underifrån. Hur ser
              det då ut i Västmanland? I Västmanland finns det tio kommuner.
              Alla tio kommunerna är eniga om det här. Alla partier är eniga
              om det här. Landstinget är enigt om det här. Vad mer kan man begära
              av ett underifrånperspektiv?
            </seg>
            <seg n="aac1651d">
              Vad mer kan vi göra? Eller är det så att allt hänger på det remissvar
              som länsstyrelsen skrev till landstinget i Västmanland där man
              inte tycker så här? Vad handlar det om egentligen?
            </seg>
          </u>
          <note type="speaker" n="20c72860">
            Anf. 48 LARS ERIKSSON (S):
          </note>
          <u who="Q5716833" xml:id="i-32ddd8fcc34cd734-3" n="075639f9">
            <seg n="bbe0c733">
              Herr talman! Jag vill verkligen inte att detta ska bli en fråga
              om den kommunala regionens lov, men det finns en del frågor i
              detta som jag tycker är intressanta och som man borde få svar
              på.
            </seg>
            <seg n="27e4e937">
              Det är till exempel det som Agneta Luttropp tar upp här: Vad
              är det egentligen som ska krävas för att man ska få ett ja från
              regeringen och från statsrådet i den här frågan? Vad är det som
              ska krävas?
            </seg>
            <seg n="bb400f65">
              Det finns tio kommuner i Västmanland, och samtliga tio har i
              kommunfullmäktige fattat beslut där alla i dessa kommunfullmäktigeförsamlingar
              har varit helt ense. Det finns ingen som har varit emot. Det finns
              ingen i Landstinget Västmanland som har varit emot.
            </seg>
            <seg n="b771cd52">
              Det enda jag kan hitta i detta är det som statsrådet tidigare
              har uttryckt och det som han skrev om fungerande regioner i Sverige
              i en debattartikel i Dagens Nyheter för något år sedan: Lokala
              politiker, medborgare, näringsliv och det civila samhället behöver
              gemensamt se fördelarna med en regionbildning och vara pådrivande
              i processen. Allt för att få så naturliga och så väl fungerande
              regioner som möjligt.
            </seg>
            <seg n="7ce5ebae">
              Är det detta som krävs för att man ska få ett ja från regeringen
              och från statsrådet? I så fall är det mer som krävs för att få
              ett ja till att göra detta än vad Sverige gjorde i förhandlingarna
              för att gå med i EU. Det är en större process för att detta ska
              få en acceptans. Jag förstår inte vad det egentligen är.
            </seg>
            <seg n="e9ac4b9a">
              Om man gör ett jobb i sitt hemlän, gör sin läxa, ägnar tid och
              kraft åt att försöka få ihop länet och alla kommunerna i den här
              frågan får man på en DN Debatt-sida läsa: Nej, det blir inget.
              Ni får inte göra detta som ni har ägnat tid åt.
            </seg>
            <seg n="3feebc98">
              Var någonstans har det framgått från regeringens sida att det
              inte spelar någon roll vad politiker och kommuner gör i Västmanlands
              län, då de ändå kommer att få ett nej? Lägg inte ned tid och kraft
              på den här frågan! Det borde ha varit det enda anständiga beskedet
              att skicka ut tidigare till Västmanlands län.
            </seg>
            <seg n="ac20122a">
              Någonstans känner jag, herr talman, att statsrådet egentligen
              tycker att den process som har varit i Västmanlands län är rätt
              bra. Jag tror att han tycker att det är rätt utveckling som Västmanland
              skulle få med det här. Men jag är verkligen frågande till om detta
              är någonting som han har fått gehör för i regeringen. Det kanske
              är så att det är ett stort parti i regeringen som inte gillar
              den här utvecklingen och som helt enkelt har sagt att det inte
              ska bli någonting av det.
            </seg>
            <seg n="680b2508">
              Dina partivänner i Västmanlands län, både i kommunerna och i
              landstinget, har varit starkt pådrivande för detta och tycker
              att det är väldigt positivt. Så har det varit med alla de borgerliga
              partiernas företrädare. De är lika förvånade som oppositionen
              här är över detta.
            </seg>
            <seg n="cfe90617">
              Min fråga till dig, Stefan Attefall, är: Vad är det egentligen
              som skulle krävas av oss? Är det så att detta från början har
              varit stängt? Beskedet från regeringen är ju att detta är en stängd
              dörr. Då undrar jag varför man inte har sagt detta från början:
              Lägg inte ned tid och kraft på att få ihop ert län i den här frågan!
              Det spelar ingen roll vad ni gör, för ni kommer ändå att få ett
              nej. Varför har ni inte sagt detta i så fall?
            </seg>
          </u>
          <note type="speaker" n="92e6064b">
            Anf. 49 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-18" n="83501baf">
            <seg n="73d1bf7b">
              Herr talman! Jag tror att alla inser att processen kring regionfrågor
              och kring hur länen ska organisera sig har varit en lång resa
              i Sverige. Den började med att man på försök bildade Skåne och
              Västra Götaland som regionkommuner och de fick en annan roll än
              de tidigare gamla landstingen. Sedan har det varit mycket diskussioner
              både i enskilda ärenden och i samverkansdiskussioner om sammanläggningar
              av län och att bilda större regionkommuner. Det har varit en diskussion
              som har böljat fram och tillbaka med olika intensitet i olika
              delar av Sverige.
            </seg>
            <seg n="f1041434">
              Staten har successivt genom olika beslut möjliggjort mer av regionalt
              ansvarstagande exempelvis i de regionala utvecklingsfrågorna.
              Hallands län och Gotlands kommun har fått det ansvaret.
            </seg>
            <seg n="222580e1">
              Det har också bildats kommunala samverkansorgan eller regionförbund.
              Det började som en försöksverksamhet i Kalmar, om jag kommer ihåg
              rätt, och har sedan utvecklats på fler och fler ställen. Sedan
              jag kom med i regeringen har vi beviljat Jämtlands län den här
              möjligheten. Det var 2010 eller 2011, tror jag.
            </seg>
            <seg n="1d7d5947">
              Vi stod i ett läge där vi hade ett utredningsarbete från Mats
              Sjöstrand om länsstyrelsers sätt att organisera sig och hur statens
              myndigheter ska organisera sig ute i landet. Vi hade också ett
              antal ansökningar. Regeringen gjorde en rejäl genomgång av allt
              det materialet och försökte göra en samlad bedömning: Vad tycker
              vi är rimligt att göra i det här läget, och i vilken ordning ska
              vi ta de olika frågorna?
            </seg>
            <seg n="34852c03">
              Regeringen gjorde en samlad bedömning. Vi tittade på de län som
              hade ansökt om att få bli regionkommuner – alltså om att få lägga
              ansvaret för regionala utvecklingsfrågor på landstinget – och
              som hade kommunala samverkansorgan. Man upplever ganska samstämmigt
              att sådana organ inte är en bra och fungerande verksamhet. De
              är både sämre ur demokratisynpunkt och en verksamhet som på många
              håll och kanter har svårt att få effektivitet och bra funktion.
            </seg>
            <seg n="2c7ec099">
              Till dessa län säger vi: Det är helt okej. Bilda regioner, bilda
              landsting med ansvar för regionala utvecklingsfrågor i de fallen.
            </seg>
            <seg n="c907f3f9">
              Men i de tre län – Västmanlands län kom också in med sin ansökan
              mycket sent – som inte har gjort den här resan från stat till
              regionala organ är vi i dagens läge inte villiga att ändra kompetensfördelningen.
            </seg>
            <seg n="4554d195">
              Som jag också sade i svaret: Vi behöver titta närmare på hur
              rollfördelningen ska se ut mellan stat och regionala organ och
              på länsstyrelsens framtida roll i de här frågorna. Vi behöver
              göra en mer samlad bedömning innan vi diskuterar hur vi eventuellt
              går vidare.
            </seg>
            <seg n="e1c31cc5">
              Vi vet också att det finns ambitioner hos många region-, läns-
              och kommunpolitiker att under nästa mandatperiod föra en vidare
              diskussion om exempelvis samarbete med angränsande län.
            </seg>
            <seg n="51d44bae">
              Det var den samlade bedömning regeringen gjorde. Man skrev besked
              till 21 länsstyrelser och en massa anställda i staten men också
              till nio olika län och landsting som hade framfört ansökningar
              av olika slag.
            </seg>
            <seg n="a5022ed5">
              Vi valde att också kommunicera helhetstänkandet när det sedan
              ska fattas mängder av olika typer av beslut. Några kommer att
              gå till riksdagen, men många kommer att fattas inom regeringen.
              Det var därför vi valde att kommunicera detta i en samlad artikel
              på Dagens Nyheters debattsida.
            </seg>
            <seg n="029d62c2">
              Vi har fattat några beslut. Vi fattade i går beslut om att gå
              till riksdagen med förslag om att Jönköping, Örebro och Gävleborg
              ska få bilda regionala samverkansorgan.
            </seg>
            <seg n="013927db">
              Vi har också fattat beslut om att bereda vidare och komma tillbaka
              till riksdagen i fråga om de övriga länen men också om att avslå
              ansökningar från bland annat Västmanlands län av nämnda skäl.
            </seg>
          </u>
          <note type="speaker" n="36ff18d9">
            Anf. 50 AGNETA LUTTROPP (MP):
          </note>
          <u who="Q4964320" xml:id="i-9015ccf3b5f02b67-1" n="b106f53c">
            <seg n="cf133b54">
              Herr talman! Tack så mycket, Stefan Attefall, även om jag inte
              helt hittar svaret på mina frågor!
            </seg>
            <seg n="57da7806">
              I ministerns skriftliga svar kan jag dock se att Västmanlands
              beslut att inte bilda samordningsförbund var en riktig flopp.
              Det hade varit sjyst att få reda på att just det här med samordningsförbund
              var så att säga ingången till att få eget ansvar för utvecklingsfrågorna.
              Det hade varit bra om vi hade vetat det – då hade vi kanske agerat
              annorlunda innan det var för sent, som det nu känns som om det
              är.
            </seg>
            <seg n="8b121b0b">
              Att vi kom in sent med ansökan kan väl egentligen inte ha någon
              betydelse. Då skulle ni ha meddelat det också: Kom in med ansökan,
              men kom in med den långt innan ansökningstiden går ut. Jag tycker
              inte att det är någon orsak. Det sambandet har jag svårt att se.
            </seg>
            <seg n="b564b059">
              Ministern skriver också i sitt svar, och nu ber jag att få citera:
              Man ska också ha direkta kontakter med berörda statliga myndigheter,
              näringsliv och organisationer som är nödvändiga för programmets
              framtagande och för att samordna insatser för genomförandet.
            </seg>
            <seg n="5590dc1d">
              Då kan jag inte låta bli att undra: Vad är det som gör att Västmanland
              inte klarar av det 18 andra län gör? Det har jag svårt att verkligen
              förstå. Vi har inte sämre förutsättningar för det här än något
              annat av de 18 länen. Det är den här bristen på logik jag har
              så svårt att förstå. Inte bara jag utan även länet har det eftersom
              vi är synnerligen eniga om det.
            </seg>
            <seg n="9088f7a7">
              Det jag naturligtvis också saknar i det här är det jag sade i
              mitt förra inlägg om underifrånperspektivet. Jag tycker inte att
              man kan ha mer underifrånperspektiv än vad vi har i vårt län.
              Då får vi som svar att vi inte har något samordningsförbund, och
              har man inte det kan man heller inte ta hand om det regionala
              utvecklingsansvaret – det som alltid vinner över underifrånperspektivet,
              som vi ändå var eniga om i riksdagen 2010.
            </seg>
            <seg n="14096f52">
              För mig är det här också väldigt mycket av en demokratifråga.
              Jag tycker att demokratin kommer väldigt starkt i gungning här.
            </seg>
            <seg n="8b0ccdb5">
              Det här är alltså någonting som vi fortfarande inte alls är nöjda
              med i länet. Det är precis som Lars Eriksson sade: Det här har
              länet och alla de tio kommunerna lagt ned otroligt mycket tid
              och samverkan på.
            </seg>
            <seg n="745f40a7">
              Väldigt mycket arbete har lagts på det här, och det hade varit
              bra om vi från början hade vetat om förutsättningarna. Dem vet
              vi inte förrän nu när det är för sent. Vi kom in i tid med vår
              ansökan, men jag tycker att ni kommer in för sent med förutsättningarna.
            </seg>
          </u>
          <note type="speaker" n="c64a2823">
            Anf. 51 LARS ERIKSSON (S):
          </note>
          <u who="Q5716833" xml:id="i-32ddd8fcc34cd734-4" n="075639f9">
            <seg n="dc3b2d90">
              Herr talman! Ja, statsrådet, jag förstår fortfarande inte vad
              som skulle krävas. Jag begriper inte det.
            </seg>
            <seg n="1847bc06">
              Du säger att regeringen har gjort en samlad bedömning i frågan.
              Det kan man ju tycka. Det hade varit bra om regeringen hade gjort
              en samlad bedömning av vad som skulle krävas innan ansökningstiden
              gick ut i stället för att göra det efteråt.
            </seg>
            <seg n="485fe086">
              Sedan säger du att Västmanland har kommit in sent med sin ansökan.
              Var Västmanland för sent ute med sin ansökan, eller var man det
              inte?
            </seg>
            <seg n="c649e4d1">
              Lämnar man in ansökan i tid är den väl inlämnad enligt den ordning
              som ska gälla. Då ska väl inte det användas i riksdagen som ett
              argument för att man inte har skött sin ansökan på ett riktigt
              sätt. Jag är fullständigt övertygad om att Landstinget Västmanland
              har skickat in ansökan i tid – och i god tid. Om det förhåller
              sig på något annat sätt tycker jag att man ska säga det.
            </seg>
            <seg n="e6cd9df5">
              Varför har man inte sagt tidigare att det bara är de som har
              haft kommunala samverkansorgan som får ett ja från regeringen?
              När kom man på detta? Det borde man ju i så fall ha känt till
              och kunnat kommunicera långt tidigare.
            </seg>
            <seg n="a9c626fe">
              Jag vet precis hur mycket tid och kraft som kommun- och landstingspolitiker
              i Västmanland har fått lägga ned på att samla länet och känna
              att alla informerade känner en trygghet i hela processen. Och
              när man väl får ihop allt detta får man på en debattsida i Dagens
              Nyheter veta: Nej, det blir ingenting. Det jobb ni har gjort gäller
              inte.
            </seg>
            <seg n="ae801817">
              Jag undrar fortfarande om det du uttryckte 2011 är det som gäller.
              Lokala politiker, medborgare, näringsliv och det civila samhället
              behöver gemensamt se fördelarna med en regionbildning och vara
              pådrivande i processen.
            </seg>
            <seg n="a04266ad">
              Är det detta som ska krävas? Det är för mig fortfarande ett otroligt
              mycket större underifrånarbete än vad som krävdes för en svensk
              ansökan till EU.
            </seg>
          </u>
          <note type="speaker" n="af411c91">
            Anf. 52 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-19" n="83501baf">
            <seg n="d9bf419e">
              Herr talman! Jag vill först säga att jag självklart har stor
              respekt för det arbete som har lagts ned i bland annat Västmanland,
              Västernorrland och Norrbotten och också för att man upplever besvikelse
              och inte delar regeringens bedömning. Jag har full respekt för
              detta, och jag beklagar om man upplever att man har lagt ned arbete
              i onödan.
            </seg>
            <seg n="ca7244ea">
              Nu hoppas jag att mycket av det arbete man har gjort är sådant
              som ökar förutsättningarna för samverkan och samarbete också inom
              länet, oavsett hur de exakta beslutsstrukturerna ser ut.
            </seg>
            <seg n="a7c63b95">
              Nej, det finns inga exakta kriterier: Gör exakt så här; då händer
              exakt detta.
            </seg>
            <seg n="d95e6afc">
              Det har varit en ganska lång resa också runt om i landet. Västmanland
              och Sörmland förde mycket långtgående samtal om att gå in med
              en gemensam ansökan och göra en gemensam regionbildning. Det sprack
              på sista varvet.
            </seg>
            <seg n="fb2bc48d">
              Det innebär också att staten och regeringen inte har haft överblick
              över vilka ansökningar vi exakt skulle få. Jag säger inte att
              Västmanlands ansökan kom för sent. Vi visste om att den var på
              väg, och därför kunde vi också beakta den i våra diskussioner.
              Men den kom sist av alla och var den vi senast hade koll på. Men
              vi hade med den i diskussionerna och visste vad Västmanland var
              på väg att skicka in.
            </seg>
            <seg n="ea62501f">
              Jag vill säga att alla ansökningar har haft ett underifrånperspektiv.
              Det har funnits en bred majoritet eller total enighet bakom alla
              ansökningar. Annars hade ingen av dem ens varit uppe för diskussion.
              Detta kriterium har dock aldrig sagts vara det enda kriteriet,
              utan det är en bedömningsfråga för regeringen hur man vill gå
              vidare med de här frågorna. Både i socialdemokratiska regeringar
              och i alliansregeringar har det varit en diskussion i olika faser.
              Vi vill heller inte sticka under stol med att alla partier har
              haft lite olika ingångar i den här frågan både i riksdagen och
              i olika regeringskonstellationer genom åren.
            </seg>
            <seg n="3f67e5af">
              Detta har varit en resa som inte har varit någon rak E4 utan
              en mer knagglig väg med en diskussion som har förts. Ett tag såg
              det ut som om vi skulle få ta ställning till ansökningar om att
              bilda större regioner på ett par ställen i Sverige, men plötsligt
              blev det i stället flera som kom med ansökningar om att få bilda
              regionala samverkansorgan inom de nuvarande länsstrukturerna.
            </seg>
            <seg n="af20dc8c">
              Personligen är jag som sagt mycket kritisk till de kommunala
              samverkansorganen. De är inte demokratiskt väl utformade, och
              jag tycker att de ofta har visat sig vara ett ganska ineffektivt
              sätt att arbeta. Personligen kommer jag inte att medverka till
              att fler sådana organ kommer till. Det är dock inget kriterium
              som har satts upp av regeringen att man måste ha bildat ett sådant
              organ.
            </seg>
            <seg n="b3c22cb9">
              När vi såg att flera län hade sådana strukturer som man var missnöjd
              med – de fungerade inte väl ur vare sig demokratisynpunkt eller
              effektivitetssynpunkt – ville vi skapa bättre strukturer i de
              länen. Det innebär att vi nu kommer att gå från att ha Västra
              Götaland, Skåne, Halland och Gotland som regioner – landsting
              med ansvar för regionala utvecklingsfrågor – till att ha ytterligare
              sex regioner i Sverige. Vi har från regeringens sida också sagt
              att vi inte förespråkar att man över en natt ska gå över till
              samma lösning för hela landet, utan det får vara en mer asymmetrisk
              utveckling i de här frågorna – en förändring som sker steg för
              steg.
            </seg>
            <seg n="8066f524">
              Jag utgår från att Västmanland jobbar vidare med hur man vill
              utforma sitt ansvar för de regionala utvecklingsfrågorna och kommer
              tillbaka i diskussioner längre fram. Då får vi pröva det i det
              sammanhanget.
            </seg>
            <seg n="67244319">
              Regeringens samlade bedömning här var att innan vi har tittat
              närmare på hur länsstyrelser och regionala organ ska samverka
              vill vi inte gå vidare med att ändra kompetensfördelningen mellan
              stat och regionala organ utan mer ställa upp där det redan fanns
              en ansvarsfördelning på regionerna.
            </seg>
          </u>
          <note type="speaker" n="a5eb72a4">
            Anf. 53 AGNETA LUTTROPP (MP):
          </note>
          <u who="Q4964320" xml:id="i-9015ccf3b5f02b67-2" n="b106f53c">
            <seg n="766bc38d">
              Herr talman! Jag vill direkt svara på det ministern sade på slutet.
              Självklart kommer vi inte att ge upp. Det kan jag lova.
            </seg>
            <seg n="5d18eb28">
              Jag tycker att den debatt som vi har haft tydligt visar att vi
              är väldigt samstämmiga i länet. Jag tror inte att ministern tvivlar
              på den samstämmighet som faktiskt finns.
            </seg>
            <seg n="82974550">
              Detta med kriterier tycker jag blir lite lustigt. Det finns ju
              kriterier. Det är ju tydligt i svaret och i det ministern säger.
              Samordning har ändå varit en vägledare eller en öppning för de
              allra flesta. Länsstyrelsens remiss finns också med i svaret.
              Att vi kom in sist har jag väldigt svårt att få med – någon måste
              ju komma sist, och nu råkar det vara vi. Det viktiga är att man
              kommer inom tiden, och jag tycker inte att det på något sätt ska
              påverka det hela.
            </seg>
            <seg n="f097bf4f">
              Statsrådet talar om att man har tagit hänsyn till underifrånperspektiv.
              Nu är Västmanland det enda av alla 21 län i Sverige där det råder
              full samstämmighet inom alla kommuner, i alla partier och i landstinget.
              Detta finns inte någon annanstans. Mer underifrånperspektiv än
              vi har i Västmanland går inte att uppnå.
            </seg>
            <seg n="1cb06a55">
              Jag tycker ändå att det blir oklart. Jag blir inte mer klok på
              anledningarna till att vi har fått nej än jag var innan den här
              debatten började. Tyvärr är det mitt svar.
            </seg>
            <seg n="ea70863d">
              Men vi kommer att fortsätta. Här ger vi oss inte. Vi har stor
              enighet om detta, och vi tror på demokratin.
            </seg>
          </u>
          <note type="speaker" n="24c7c9a6">
            Anf. 54 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-20" n="83501baf">
            <seg n="2a1691ed">
              Herr talman! Jag beklagar att vi inte har kunnat tillfredsställa
              era önskemål, Agneta Luttropp. Jag hoppas och utgår från att ni
              jobbar vidare med att hitta bra former för samverkan inom länet.
              Oavsett om de materiella besluten hamnar på landstinget eller
              blir kvar på länsstyrelsen är jag helt övertygad om att ni tillsammans
              kommer att kunna samverka och hitta bra lösningar som utvecklar
              Västmanlands län. Det är det som är det substantiellt viktiga
              – att man får bra beslut i sak. De besluten kan man åstadkomma
              på lite olika sätt.
            </seg>
            <seg n="9dd44610">
              I det här läget var regeringen inte beredd att flytta över ansvaret
              från staten till regionala organ, utan där ansvaret redan låg
              hos regionala organ ville man skapa förutsättningar för att lägga
              det på landstingen för att få en effektivare och mer demokratisk
              struktur. Vi behöver titta vidare på hur länsstyrelser och regionala
              organ, oavsett om de är samverkansorgan eller på landstinget,
              ska fungera. Här ser vi att det finns vissa överlappningar och
              otydligheter med den utveckling som varit. Detta kommer vi att
              jobba vidare med.
            </seg>
            <seg n="d32113ae">
              Jag hoppas att de här diskussionerna fortsätter. Jag räknar med
              att det blir nya diskussioner ute i landet och självklart också
              i regering och riksdag under nästa mandatperiod. Det finns ingen
              rak väg i den här typen av frågor. Historien har visat att det
              går lite knaggligt framåt, men det tar sig framåt på olika sätt.
              Förhoppningsvis hittar vi lösningar som passar både staten och
              de regionala organen, och de kanske inte alltid ser exakt likadana
              ut i alla delar av Sverige.
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="f2407fcb">
            12 § Svar på interpellation 2013/14:109 om statsministerns förtroende
            för bostadsministern
          </note>
          <note type="speaker" n="65c1997c">
            Anf. 55 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-21" n="83501baf">
            <seg n="ebfab033">
              Herr talman! Veronica Palm har frågat statsministern om statsministern
              har förtroende för min förmåga att som bostadsminister axla det
              politiska ansvar som krävs för att bostadsbyggandet i Sverige
              åter ska ta fart.
            </seg>
            <seg n="c7b21b5c">
              Interpellationen har överlämnats till mig.
            </seg>
            <seg n="5d4c7ce4">
              Den problembild av Sveriges bostadsmarknad som Veronica Palm
              målar upp överensstämmer i mycket med vad jag själv sagt många
              gånger, vilket är skälet till att jag ägnar frågan så stor uppmärksamhet.
              Veronica Palm oroar sig för att jag har en säreget låg nivå på
              att leverera resultat och en stor förkärlek till att titta på
              frågor. Det finns dock inga enkla eller snabba lösningar som bara
              kan trollas fram ur hatten. Förkärleken till att titta på frågor
              handlar om att få fram genomtänkta och genomförbara förslag.
            </seg>
            <seg n="6248fdcf">
              Att tid är pengar ger en träffande bild av byggbranschen, där
              den som vill bygga måste ligga ute med stora belopp innan investeringen
              börjar generera intäkter. Ju längre tid från idé till färdigställande,
              desto dyrare blir det. Detta drabbar inte bara de som kommer att
              bo i bostäderna utan också alla andra som skulle vilja ha en bostad,
              eftersom mindre byggherrar inte har möjlighet att medverka under
              sådana villkor. Därför är i stort sett alla åtgärder som förenklar
              och snabbar upp planprocessen av godo.
            </seg>
            <seg n="a9ba276a">
              Riksdagen har nyligen antagit propositionen En tydligare lag
              om kommunernas bostadsförsörjningsansvar , som bland annat syftar
              till att öka kommunernas ansvar för bostadsförsörjningen i ett
              regionalt perspektiv. I syfte att tillgodose bostadsförsörjningsbehov
              och långsiktigt hållbar utveckling i alla delar av landet ska
              Bostadsplaneringskommittén utreda och vid behov föreslå förändringar
              i de regler som styr regional fysisk planering och framtagande
              av planeringsunderlag. I december kommer regeringens proposition
              Fler bostäder åt unga och studenter med förslag som till exempel
              innebär att det under vissa förutsättningar kan göras avsteg från
              kraven på tillgänglighet och användbarhet. Boverket arbetar också
              med att se över sina egna bestämmelser om hur byggandet av student-
              och ungdomsbostäder kan ökas och förenklas. Detta är ett axplock
              av vad som hänt och händer inom mitt ansvarsområde.
            </seg>
            <seg n="7629df18">
              Regeringens åtgärder för att förbättra bostadssituationen inskränker
              sig dock långtifrån till enbart sådana frågor som formellt är
              mitt ansvarsområde i egenskap av bostadsminister. Många politikområden
              har bäring på bostadspolitiken, och regeringen ser över i stort
              sett alla de problemområden som har lyfts fram av bransch och
              kommuner – skatter, buller, riksintressen och instansordning.
              Lagstiftningen kring allmännyttan och hyressättningen har reformerats,
              och fastighetsbeskattningen har lagts om och därefter sänkts för
              hyresbostäder och nybyggda bostäder. För att förbättra utnyttjandet
              av det befintliga bostadsbeståndet har privatpersoner som vill
              hyra ut sin bostad eller en del av den fått möjlighet att ta ut
              en hyra som ger kostnadstäckning. Lite ironiskt är det att Veronica
              Palms interpellation kommer bara några dagar efter att en överenskommelse
              om bland annat infrastruktursatsningar presenterats som möjliggör
              närmare 80 000 nya bostäder i Helsingforssregionen. Det visar
              tydligt att bostadsförsörjningen är en angelägenhet för hela regeringen.
            </seg>
            <seg n="019d3b42">
              De stora problem som beskrivs i interpellationen är konsekvensen
              av en lång tids försummelser och felsteg som det tar lång tid
              att reparera. Det är då viktigare med förändringar som sammantaget
              leder till att den i dag dysfunktionella bostadsmarknaden varaktigt
              och hållbart blir väl fungerande än att med förenklade lösningar
              kortsiktigt öka utbudet och återigen göra marknaden bidragsberoende.
            </seg>
            <seg n="1388fb0e">
              Avslutningsvis är det så att varje statsråd bara kan sitta kvar
              så länge han eller hon har statsministerns förtroende.
            </seg>
          </u>
          <note type="speaker" n="dbf1ca17">
            Anf. 56 VERONICA PALM (S):
          </note>
          <u who="Q4971741" xml:id="i-dda3674fd78c4fbc-0" n="e31b5685">
            <seg n="85cd0cf9">
              Herr talman! Jag är orolig för utvecklingen i Sverige. Det var
              därför jag valde att skriva den här interpellationen och få till
              stånd den här debatten.
            </seg>
            <seg n="1ffd511b">
              Jag är orolig när jag möter företagare som inte kan rekrytera
              rätt arbetskraft. Det är företagare som säger: Vi skulle kunna
              expandera stort i den här regionen, men vi får inte tag i bostäder
              till våra potentiella anställda.
            </seg>
            <seg n="9ed943a8">
              Jag blir orolig när jag möter studenter och unga ambitiösa människor
              som vill ta sig till de större lärosätena men som tvingas tacka
              nej till utbildningsplatser för att de helt enkelt inte får någonstans
              att bo.
            </seg>
            <seg n="41a35145">
              Bostadspolitiken är en viktig politik. Den är viktig för den
              enskilde. Bostaden är en social rättighet. Bostaden är viktig
              i livets olika skeden. Den är viktig när man flyttar hemifrån,
              när man får barn, när man flyttar ihop, när barnen flyttar hemifrån
              eller när man separerar. Vid alla de livsavgörande val som vi
              gör i livet är bostaden viktig.
            </seg>
            <seg n="72e7c092">
              Men bostaden är också viktig utifrån ett samhällsperspektiv,
              utifrån att vi i Sverige förlorar jobb och tillväxt som en direkt
              effekt av bostadsbristen. Det sker inte bara i Helsingfors – det
              blir lätt så att diskussionen bara handlar om Helsingforss innerstad
              – utan i stora delar av landet. I Storstockholm, i Malmö, i Göteborg,
              i Örebro, i Västerås, i Linköping och i stora delar av landet
              lider företag och näringsliv av att det är brist på bostäder,
              som gör att vi tappar jobb och tillväxt. Det är synd. Sverige
              skulle behöva bygga betydligt mycket mer, och vi i Sverige behöver
              alla jobb vi kan få för att Sverige ska bli en stark och konkurrenskraftig
              nation.
            </seg>
            <seg n="63623fed">
              Där delar jag ambitionen som regeringen har. Jag tycker att regeringen
              har bra ambitioner. Vi behöver öka byggandet. Vi behöver få fler
              hyresrätter. Vi behöver få fler människor som kan cirkulera. Det
              handlar om en ökad rörlighet på bostadsmarknaden och om att fler
              unga kan flytta hemifrån.
            </seg>
            <seg n="5502b0e3">
              Hela det ambitionspaketet delar jag med regeringen. Problemet
              är att regeringen inte levererar. Problemet är att det ser likadant
              ut. Det är en otrolig frustration att efter sju år av borgerligt
              regeringsinnehav stå här och ställa samma frågor. Det blir inte
              bättre; det händer ingenting. Det är snarare det motsatta: Det
              blir sämre. Det är fler företag som har svårt att rekrytera arbetskraft.
              Det är fler löntagare som tvingas tacka nej till jobb. Det är
              fler unga människor som tvingas tacka nej till utbildningar. Och
              det är fler vuxna som gärna hade sett att barnen flyttade hemifrån
              som tvingas ha kvar sina 25-, 27-, 30- eller 32-åringar hemma.
            </seg>
            <seg n="e509268b">
              Vi behöver göra någonting. Jag har visat tydligt på att vi behöver
              en samling. Vi behöver samlas. Vi behöver ta ett samlat grepp
              om de politiska förslag som finns, men vi behöver också samlas
              i branschen.
            </seg>
            <seg n="e1993703">
              Jag vill ställa den konkreta frågan till bostadsministern: Vad
              avser bostadsministern att göra? Då vill jag ha ett svar på just
              den frågan. Jag vill inte ha svaret att kommunerna borde, finanskrisen
              betydde eller den socialdemokratiska tidigare regeringen, för
              mer än sju år sedan, gjorde inte. Jag vill ha svar på frågan:
              Vad avser statsrådet att göra för att öka produktionen av bostäder?
            </seg>
          </u>
          <note type="speaker" n="dc8e99ae">
            Anf. 57 OSKAR ÖHOLM (M):
          </note>
          <u who="Q6256794" xml:id="i-05a59fb84c942785-0" n="a162d928">
            <seg n="67ee1006">
              Herr talman! En interpellation är faktiskt inte vilken frågeställning
              som helst. Det handlar i grund och botten om att det är en del
              av riksdagens kontrollmakt. Det är alltså en möjlighet för folkets
              valda företrädare att granska hur regeringen agerar och hur enskilda
              statsråd sköter sin tjänsteutövning.
            </seg>
            <seg n="aa8f8be8">
              Det finns säkert de som just i dag kanske hade kunnat använda
              Veronica Palms interpellation som ett exempel på att den här kontrollmakten
              inte alltid behandlas helt seriöst. Men det är faktiskt, herr
              talman, inte därför jag har begärt ordet. Jag tänker ta Veronica
              Palms interpellation på allra största allvar.
            </seg>
            <seg n="d4e5c922">
              Det här är en debatt som i grund och botten handlar om förtroende.
              I dag gäller det regeringschefens förtroende för ett av statsråden,
              men i bredare mening handlar det om väljarnas förtroende för den
              politik som förs och om förtroendet för enskilda företrädare i
              politiken.
            </seg>
            <seg n="a6789b51">
              Vi har det upplägget i Alliansen, oavsett om det är för att skapa
              förtroende för politiken eller för varandra och oavsett om det
              är här i riksdagen, i regeringen eller runt om i landet, att vi
              pratar med varandra. Vi kommer fram till gemensamma förslag om
              vad vi vill göra. Vi levererar valmanifest som vi söker väljarnas
              förtroende för och som vi sedan på punkt efter punkt genomför
              i praktisk politik, i reformer och i beslut i den här kammaren.
              Statsrådet redogjorde för flera av de förslagen.
            </seg>
            <seg n="9ac15dd9">
              Jag är medveten om att det är ett upplägg som man inte ger så
              mycket för på den andra sidan i politiken. Att oppositionens partier
              sinsemellan har olika uppfattningar är en sak. Det har vi vant
              oss vid. Men de senaste dagarna har vi också kunnat läsa i tidningarna
              om de stora bråken internt i det stora oppositionspartiet.
            </seg>
            <seg n="a8ded973">
              I ett stort reportage i Expressen i veckan kunde man läsa om
              hur ungdomsförbundet, SSU, och LO fullständigt underkände den
              socialdemokratiska bostadspolitiken i riksdagen.
            </seg>
            <seg n="1b9adc8e">
              Herr talman! Det var ord och inga visor i den här artikeln. Det
              Veronica Palm föreslagit här i riksdagen och försvarat i sin skuggbudget
              var långt ifrån tillräckligt. Den miljard i bostadssubventioner
              som man pratar om här måste minst tredubblas, kanske femdubblas.
              Även SSU framstod som ganska tafatt jämfört med LO, som menade
              att vi måste prata om subventioner bortåt 15 miljarder för att
              den socialdemokratiska bostadspolitiken ska bli trovärdig.
            </seg>
            <seg n="3f969947">
              Intressant nog var det Magdalena Andersson och inte Veronica
              Palm som fick gå ut och försvara sig och argumentera mot sina
              egna partivänner.
            </seg>
            <seg n="68f96f89">
              Men även här i riksdagen pekar det åt olika håll. Senast i förra
              veckan stod vi i den här kammaren i en interpellationsdebatt där
              en socialdemokrat ansåg att vi, om vi skulle klara det här, måste
              lägga ned Bromma flygplats och bygga i naturreservatsområden.
              Det var inte vilken socialdemokrat som helst. Det var det förra
              bostadsborgarrådet i den kommun där Veronica Palm är ordförande
              för Socialdemokraterna.
            </seg>
            <seg n="5db0f640">
              Sammantaget träder bilden fram av ett socialdemokratiskt parti
              som är djupt splittrat internt när det gäller hur bostadspolitiken
              ska föras. Jag skulle som alliansföreträdare kunna tycka att det
              mest är deras problem, om det inte vore för den handlingsförlamning
              som det skapar. Det påverkar möjligheten att fatta kloka och breda
              beslut som vore bra för hela landet.
            </seg>
            <seg n="865776dc">
              Låt mig lyfta fram ett konkret exempel. Ta alla de regelförenklingar
              som har utretts av den här regeringen, under ledning av Stefan
              Attefall, som handlar om hur vi kan få saker och ting att gå snabbare
              och bli enklare. Jag har aldrig förstått Socialdemokraternas vilja.
              Varför inte hjälpa till och få detta på plats? Varför vill man
              begrava det i en ny utredning?
            </seg>
            <seg n="13242517">
              Kanske förstår jag det nu. Det kanske handlar om något så enkelt
              som att man internt är så splittrad att man helst vill begrava
              frågan. Det finns fler exempel. Jag hoppas få återkomma till dem.
            </seg>
            <seg n="ec017816">
              Men, herr talman, den här debatten handlar om förtroende. Förtroende
              är politikens bränsle. Det är förtroende som skapar beslutsförmåga.
              Med tanke på den splittring som finns internt hos Socialdemokraterna,
              som vi läser om, tycker jag att interpellanten ska ta tillfället
              i akt att under den här interpellationsdebatten själv svara på
              en fråga: Upplever Veronica Palm, med tanke på den stora splittringen,
              att hon har Stefan Löfvens förtroende att fortsätta hantera den
              socialdemokratiska bostadspolitiken? Har hon LO:s förtroende?
              Har hon SSU:s? Har hon Helsingforss arbetarekommuns? Jag tänker
              på alla de olika uppfattningarna. Det vore intressant att veta
              det. Jag tycker att detta är ett utmärkt tillfälle att få svar
              på frågorna.
            </seg>
          </u>
          <note type="speaker" n="bb3597bc">
            Anf. 58 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-22" n="83501baf">
            <seg n="10c2e853">
              Herr talman! Jag lyssnade på Veronica Palm. Jag brukar lyssna
              på henne. Många gånger har hon en ganska bra beskrivning av problemet,
              som vi är överens om. Både för arbetsmarknaden och för enskilda
              människor är bostadsbristen ett stort problem.
            </seg>
            <seg n="89bdac6f">
              Över två minuter av hennes inlägg på fyra minuter handlade just
              om att beskriva problemen – som vi är överens om. Sedan kom slutsatsen:
              Vi måste göra något, säger Veronica Palm. Vi måste samlas, och
              vi måste ha ett samlat grepp. Ja, politik handlar ju faktiskt
              om att identifiera ett problem, och där har vi gjort en gemensam
              resa: Vi har identifierat bostadsbristen som ett jättestort problem,
              både för människor och för ekonomin.
            </seg>
            <seg n="c01e4750">
              Sedan kommer dock frågan: Vilket håll vill man åt? Vilken färdriktning
              ska man ha när man tacklar problemen? Där kan man ana att det
              är olika färdriktningar mellan socialdemokratins och Alliansens
              linjer, och det är det politik ska handla om. Men sedan handlar
              politiken också om hur , alltså hantverket. Där vill jag påstå
              att det finns mycket att önska i socialdemokratins mycket vaga
              motioner.
            </seg>
            <seg n="d182cc12">
              Vad gör vi då? Jo, vi kommer som sagt snart med förslag om förändrade
              regelverk för att underlätta byggandet av smålägenheter för inte
              minst ungdomar och studenter. Veronica Palm kommer att få både
              behandla en proposition som innebär lagändringar i PBL och se
              hur Boverket gör sin läxa utifrån riktlinjerna för att förändra
              sina förordningar. Vi kommer alltså att skapa bättre möjligheter
              att bygga billigare studentbostäder och ungdomsbostäder på fler
              platser än vad som var möjligt tidigare och under mer flexibla
              former. Vi kommer också att skapa bättre förutsättningar för modulbostäder,
              för att lösa akuta problem när det gäller exempelvis studentbostäder.
            </seg>
            <seg n="ef9ca039">
              Vi kommer att lägga fram förslag om förändrade regelverk kring
              buller för att möjliggöra mer byggande i kollektivtrafiknära områden
              och mer centrala lägen. Vi kommer att vidta planförenklande åtgärder
              för att underlätta planprocessen. Vi kommer att lägga fram förslag
              om gemensamma byggregler i landet. Stöder Socialdemokraterna de
              förslagen? Vi kommer också att lägga fram förslag som ytterligare
              underlättar andrahandsuthyrning, och vi kommer att lägga fram
              fler förslag.
            </seg>
            <seg n="c8a588c6">
              Vi kommer även självklart att jobba vidare med de olika utredningsarbeten
              som pågår för att presentera ytterligare förslag. Det här är dock
              några axplock ur vad vi kommer att göra, förutom det vi redan
              har gjort: sänkt ett antal avgifter och skatter, underlättat ärendehanteringen
              på länsstyrelserna för att förkorta planprocesserna och, som sagt,
              tagit bort fastighetsavgifterna de första 15 åren. Det finns även
              fler åtgärder som har vidtagits. Vi vet också att mycket av jobbet
              måste ske ute i landet och självklart även bland branschens aktörer.
            </seg>
            <seg n="e51c38c4">
              Jag vill påstå att man om man tittar sammantaget på allt det
              arbete som pågår ser att det är den största reformagendan på bostadspolitikområdet
              på årtionden. Kontrasterar man det mot vad som hände mellan 2002
              och 2006 blir det slående hur passivt Socialdemokraterna agerade
              på bostadspolitikens område. Hade Socialdemokraterna redan 2002
              vidtagit många av de åtgärder vi nu jobbar med hade vi kunnat
              se mer effekt av förslagen i dag. Det tar nämligen lång tid innan
              de får praktiskt genomförande.
            </seg>
            <seg n="676739bf">
              Vi ser ändå hur det vänder uppåt. Vi ser hur siffrorna över påbörjade
              lägenheter stiger – det är 80 procent fler i augusti än vid motsvarande
              tid förra året och 55 procent mer i juli jämfört med förra året.
              Det går åt rätt håll, men vi måste upp på en trendmässigt hög
              nivå under en lång följd av år.
            </seg>
            <seg n="1c9f7622">
              Då krävs det långsiktigt goda förutsättningar, och de förutsättningarna
              skapar man genom att ändra regelverk, genom att se till att spelreglerna
              blir tydliga och genom att göra det lättare för fler aktörer att
              vara med och delta och bygga bostäder – inte genom kortsiktighet
              och subventioner, som är den enda lilla konkretion socialdemokratin
              har. Inte ens den verkar de dock vilja lyfta fram och stå för
              utan mest gömma undan i en byrålåda. Det är väl efter order från
              Magdalena Andersson, som jag misstänker inte vill att Socialdemokraterna
              ska framstå som ett bidragsparti.
            </seg>
          </u>
          <note type="speaker" n="9a96fca3">
            Anf. 59 VERONICA PALM (S):
          </note>
          <u who="Q4971741" xml:id="i-dda3674fd78c4fbc-1" n="e31b5685">
            <seg n="a758a28b">
              Herr talman! Vi har en bostadsminister som står här och slår
              sig för bröstet och säger att man har gjort väldigt många saker.
            </seg>
            <seg n="96eb4356">
              Han räknar upp en lista på förändringar. Det är små regelförändringar,
              lite nya utredningar, någon utredning till – och lite till att
              titta på. Det enda man faktiskt har lyckats göra i regelverket
              under de här sju åren är att förändra planprocessen så att den
              är ännu krångligare. Såväl Stefan Attefall och jag som, framför
              allt, det samlade Kommunsverige vet att det gör det svårare att
              bygga eftersom det är en betydligt krångligare process från idé
              till spade i jorden.
            </seg>
            <seg n="517fdd6a">
              Jag tycker inte att det duger. Jag är ganska övertygad om att
              väldigt få människor i det här landet tycker att den bostadspolitik
              som har förts under de senaste åren duger. Då säger bostadsministern
              att man måste klara av hantverket, men det är väl precis där det
              brister. Jag sade i mitt inledande inlägg att det inte är något
              fel på ambitionerna – det är bra ambitioner – men politik är inte
              ett pr-maskineri. Politik är att klara av hantverket, och en politik
              mäts mot de resultat man uppnår.
            </seg>
            <seg n="51062f58">
              Statsministern var i början av den förra mandatperioden väldigt
              tydlig med det. Han sade: Vi ska mätas på hur vi klarar jobben.
              Nu är ju arbetslösheten i dag högre än den var 2007, så han pratar
              inte lika mycket om det. Politik handlar dock om hantverk, och
              man mäts mot resultaten.
            </seg>
            <seg n="944b9b7e">
              Då säger statsrådet: Vi vill göra mer. Sedan ägnar han en stor
              del av sitt inlägg åt det statsrådet kallar en bättre politik
              för fler lägenheter för unga och studenter. Men det är ju en proposition
              som enkom handlar om att kunna göra undantag från hisskraven –
              vilket redan i dag är möjligt att göra. Det gör till exempel den
              socialdemokratiskt styrda kommunen Malmö, vilket gör att man kan
              producera fler små lägenheter.
            </seg>
            <seg n="a43dee0c">
              Det är inte ett pr-maskineri. Politik handlar om hantverket.
              Att förändra hisskravsreglerna och ha permanenta dispenser där
              gör inte att landets samlade unga och studenter får möjlighet
              att flytta hemifrån efter en sådan underlåten politik när det
              gäller nyproduktion av små hyresrätter.
            </seg>
            <seg n="d5e1fec0">
              Efter att ha frågat vad statsrådet avser att göra och fått svaret
              permanenta dispenser från hisskrav som enda konkreta framtidslöfte
              blir min nästa fråga: Varför vill inte statsrådet ta ett samlat
              grepp om politiken?
            </seg>
            <seg n="ad3b34e1">
              Jag är ute och möter såväl kommunpolitiker som branschen och
              företagare, och jag möter naturligtvis unga och bostadslösa också.
              Alla är överens om att det här är ett för stort område för att
              man ska ha politisk pajkastning om det. Vi behöver ta ett samlat
              grepp, inte bara tillsammans med branschen utan också politiskt.
              Nu har vi dessutom en minoritetsregering, och då är det väl än
              viktigare att söka brett stöd i riksdagens kammare.
            </seg>
            <seg n="e1dc3c98">
              Det förmår inte den här regeringen göra. Nu är det ett dutteliduttande
              av småförslag som kommer inkastade från sidan lite till och från.
              Det är någon utredning som råkar bli kvar, någon man ger förlängning
              och någon man ger strängare direktiv. Bostadspolitik är inte och
              kan inte vara en duttelidutt-politik. Vi måste ta ett samlat grepp
              och ett gemensamt ansvar för att öka produktionen.
            </seg>
            <seg n="593817c9">
              Min fråga till statsrådet är: Varför vill inte statsrådet ta
              ett samlat grepp över bostadspolitiken, och varför är det bättre
              att duttelidutta själv?
            </seg>
          </u>
          <note type="speaker" n="f9e6bcdf">
            Anf. 60 OSKAR ÖHOLM (M):
          </note>
          <u who="Q6256794" xml:id="i-05a59fb84c942785-1" n="a162d928">
            <seg n="e07eb191">
              Herr talman! Det är onekligen intressant att lyssna på Veronica
              Palm, som kräver konkreta besked och när de ett efter ett levereras
              helt plötsligt menar att de inte är konkreta besked. Då är i stället
              varje del bara någonting som kallas duttelidutt.
            </seg>
            <seg n="af7a7a2f">
              Egentligen är det så här: Mitt intresse för socialdemokratins
              inre liv är, om jag ska vara ärlig, tämligen begränsat. Att man
              inte kommer överens internt eller att man har bristande förtroende
              för varandra är någonting man i grund och botten måste reda ut
              internt i partiet. Jag lyfte upp frågan därför att jag tycker
              att de interna oenigheter vi har läst om skapar just handlingsförlamning,
              och de gör det i ett läge där såväl väljare, hyresgäster och de
              som står i bostadskön som byggherrar och byggbransch – ja, alla
              – säger: Kan ni inte försöka hitta de breda lösningarna?
            </seg>
            <seg n="24746e95">
              Senast i förrgår stod Veronica Palm och jag i en paneldebatt
              där de sade precis det: Försök hitta breda lösningar! Ändå blir
              det i de konkreta delarna hela tiden samma sak. Det är någonting
              som blir fel och som man försöker motarbeta i stället, eller man
              lämnar inte besked. Jag nämnde alla de utredningsförslag man inte
              vill göra verklighet av utan i stället vill begrava i en ny utredning.
            </seg>
            <seg n="fe856400">
              Man kan ta den andra delen, som även Stefan Attefall var inne
              på, alltså ett kommande förslag om att begränsa kommunala särkrav
              på byggande runt om i landet. Där brukar Socialdemokraterna ofta
              hålla med i debatterna, men ändå har de konsekvent duckat i frågan:
              Ska vi hjälpas åt att göra allvar av detta nu då? Det kanske också
              är en fråga där man är så internt splittrad mellan socialdemokrater
              i riksdagen och kommuner att man inte kan lämna besked. Det kanske
              är ytterligare ett sådant exempel.
            </seg>
            <seg n="bba94633">
              Jag fick inget svar på mina frågor. Jag tror att det är så att
              Veronica Palm faktiskt måste bestämma sig. Man kan se detta som
              en seriös debatt som handlar om förtroende för politiska företrädare
              och politisk förändring. Då tycker jag att man får svara på mina
              frågor också, eller också vägrar man att göra det därför att man
              tycker att det inte är tillräckligt seriöst. Men då tror jag att
              man avslöjar att den här interpellationen faktiskt bara var ytterligare
              ett exempel på meningslös plakatpolitik.
            </seg>
          </u>
          <note type="speaker" n="076a059b">
            Anf. 61 MARGARETA CEDERFELT (M):
          </note>
          <u who="Q4942378" xml:id="i-cb629786bbf553a6-23" n="bbae6243">
            <seg n="776f411a">
              Herr talman! Det är ingen tvekan om att bostadsfrågan engagerar,
              med tanke på hur många vi är som har tillkommit i debatten.
            </seg>
            <seg n="570e8f6d">
              Det jag vill ta upp i frågan rör Helsingfors. Det kan tyckas
              vara en perifer fråga, men Helsingfors är viktig och Helsingfors
              växer. Det är ofta när det gäller Helsingfors som vi får höra
              att det råder trängsel.
            </seg>
            <seg n="f7ce63da">
              Veronica Palm säger: Kom inte dragande med att det har gått sju
              år sedan vi socialdemokrater satt vid makten! Jo, jag tänker nämna
              detta. Jag nämner att det är sju år sedan, för vad har hänt sedan
              dess? Mycket.
            </seg>
            <seg n="7f101150">
              I Helsingforssregionen har förutsättningarna att bygga ökat väsentligt.
              Det har blivit en överenskommelse om att bygga Förbifart Helsingfors.
              Det har kommit en överenskommelse om att bygga ut kollektivtrafiken.
              Det är detta som behövs för att vi ska kunna bygga bostäderna.
            </seg>
            <seg n="1a88c129">
              Vad jag också vill lyfta fram är att det redan i dag byggs mer
              än 30 000 bostäder i sydvästra Helsingfors. För att Helsingfors
              ska kunna bli en fungerande huvudstad också när människor har
              flyttat in i sina nya bostäder behövs ju kollektivtrafiken och
              förbifarten.
            </seg>
            <seg n="ab10910f">
              Veronica Palm är välkommen ut till sydvästra Helsingfors, där
              jag bor. Där är det byggsamråd var och varannan vecka, just för
              att det handlar om att bygga nya bostäder. Så att säga att det
              inte händer någonting är helt fel. Att vi kan bygga så här pass
              mycket beror inte bara på att Helsingfors växer utan också på
              att det finns framtidstro, att det gjorts regeländringar och att
              det finns möjligheter för företag att bygga.
            </seg>
            <seg n="969e76e1">
              Jag vill också lyfta fram att rörligheten är viktig, men för
              att det ska finnas en rörlighet måste det också finnas förutsättningar
              för människor att byta bostäder, att våga teckna lån, att våga
              byta arbete och att våga byta plats att bo på. Med ett ökat byggande,
              inte bara i Storstockholm utan runt om i landet, ökar alla dessa
              möjligheter.
            </seg>
            <seg n="83006e64">
              Veronica säger att det är viktigt att se över de förändringar
              som görs. Ja, det är viktigt att de förändringar som görs är grundade
              i en ordentlig utredning, att parterna har fått möjlighet att
              ge uttryck för sina uppfattningar, att Lagrådet har tittat på
              de förslag som läggs fram och att det kan bli en ordentlig beredning
              här i riksdagen.
            </seg>
            <seg n="ce28aba5">
              Att bara knäppa med fingrarna och ta fram oöverlagda förslag,
              som faktiskt påverkar människors möjligheter i framtiden, skulle
              inte vara seriöst. Den politiken skulle jag inte vilja vara med
              och driva här i Sveriges riksdag. Det skulle vara intressant att
              få en kommentar också till detta.
            </seg>
          </u>
          <note type="speaker" n="b16d126b">
            Anf. 62 OLA JOHANSSON (C):
          </note>
          <u who="Q5887280" xml:id="i-c091ff04b21aba87-1" n="052c71c0">
            <seg n="d5c1fa72">
              Herr talman! Jag väljer att använda delar av Veronica Palms inledning,
              för jag tycker att den är bra: Bristen på bostäder och en dysfunktionell
              bostadsmarknad ger negativa konsekvenser för Sveriges möjligheter
              till jobb och tillväxt. Företag kan inte rekrytera rätt kompetens,
              och människor kan inte kan flytta dit där jobben eller utbildningen
              finns.
            </seg>
            <seg n="98e847e7">
              Jag delar din oro, framför allt över dem som drabbas av att trösklarna
              på bostadsmarknaden är så höga att det inte går att ta sig in.
            </seg>
            <seg n="b97c1c29">
              En dysfunktionell bostadsmarknad – jag väljer att använda det
              begreppet – är också det som Helsingforss handelskammare skrev
              om i en artikel där rubriken handlade om elefanten i rummet. Bland
              annat föreslår Helsingforss handelskammare att det ska bli enklare
              att hyra bostadsrätter i andra hand – ett förslag som Socialdemokraterna
              här i riksdagen aktivt har motverkat.
            </seg>
            <seg n="f5216ee6">
              Bostadsministern framförde att byggandet inte är någon quick
              fix. Det är som cement; det måste torka långsamt. Men det är formen
              och hur den är konstruerad som är avgörande för om det ska bli
              någon kvalitet eller inte.
            </seg>
            <seg n="17d3d2be">
              Det kanske är lite tidigt att slå sig för bröstet, men håll med
              om att signalerna är positiva. 28 000 bostäder beräknas komma
              att påbörjas under 2013, och man bedömer från branschens sida
              att det nästa år, 2014, blir 31 000 bostäder som kommer att påbörjas.
            </seg>
            <seg n="fde0a60e">
              Man kan fråga sig: Vad är det då som skapar förtroende för Veronica
              Palms bostadspolitik? Ja, en miljard till byggföretagen i subventioner
              är det kanske några som kommer att uppskatta. Men Ingvar Carlsson
              och SSU, som talar om ett nytt miljonprogram, skakar nog på huvudet
              över de här löjligt små summorna, för ska det subventioneras är
              det ju bättre att göra det ordentligt. Vi ska också veta att det
              är något som värmer för stunden. Det är ingen varaktig lösning,
              eftersom erfarenheten lärt oss att subventioner, i vilken form
              de än uppträder, kan upphöra mycket plötsligt. De skapar ingen
              långsiktighet.
            </seg>
            <seg n="c58c78eb">
              Vi ser också förslag om en så kallad byggpakt, som ska kosta
              45 miljoner, för att bekosta ett kansli. Fler utredningar ska
              utreda det som redan utretts och redan föreslagits, och det ska
              göras av ett kontor, som ska kosta 45 miljoner, med byråkrater
              – som om vi inte hade nog av dem för den delen – som ska ha synpunkter
              på regler som redan har förenklats. Vi har en plan- och bygglag
              som alldeles nyligen har trätt i kraft och som nu börjar visa
              resultat. Statistiken talar ju sitt tydliga språk där.
            </seg>
            <seg n="cb38d740">
              Centerpartiet vill stärka drivkrafterna att investera i bostäder,
              de nya som inte har producerats och de redan befintliga. Vi välkomnar
              att vi får Boverkets nya byggregler som både förenklar byggandet
              av små bostäder och klarar ut motstridiga bullerregler mellan
              miljöbalken och Boverkets byggregler och som samtidigt skärper
              energikraven till en nivå som vi vet att byggbranschen klarar
              av. Det undanröjer behovet för kommuner att verka progressivt
              för ett bättre klimat, så att de kan ägna sig åt andra miljöåtgärder
              när staten nu tar sitt ansvar för att vi börjar bygga energieffektivt.
              Vi vill se ett hållbart bostadsbyggande i hela landet.
            </seg>
            <seg n="b3bdcb0f">
              Jag håller med om att frågan om förtroendet för den förda politiken
              är angelägen. Det är bra att den väcks. Det är långsiktig hållbarhet
              och förtroende som får byggkranarna att resa sig och som släpper
              in hantverkarna i de lägenheter som är i ett akut behov av upprustning.
            </seg>
            <seg n="47d234ba">
              Dagens debatt säger väldigt mycket om just detta: Vi har en regering
              som levererar och en opposition som saknar konkreta förslag.
            </seg>
          </u>
          <note type="speaker" n="11fdb452">
            Anf. 63 NINA LUNDSTRÖM (FP):
          </note>
          <u who="Q4356431" xml:id="i-94066f162b6f6f0b-2" n="24e0b7ad">
            <seg n="e1d07ee1">
              Herr talman! Det spelar roll hur tidsperspektivet ser ut.
            </seg>
            <seg n="979c1d9a">
              Bostadsministern brukar framhålla att det kan ta upp till nio
              tio år från en idé till ett färdigt hus, och regeringen har suttit
              i sju år. Jag tycker att det vore klädsamt i den här debatten
              om Socialdemokraterna ändå kunde visa lite grann ansvar för att
              det inte har gjorts så mycket tidigare som det borde ha gjorts.
            </seg>
            <seg n="bad26fbf">
              Jag väckte själv motionen om att bygga stadsdelen Stora Ursvik
              i Sundbyberg 1996 och har kunnat följa resan med de utmaningar
              och möjligheter som har funnits. Stadsdelen är inte ännu färdigbyggd,
              men det börjar närma sig.
            </seg>
            <seg n="0dc3bafc">
              Många av de frågor som bostadsministern brukar ta upp om hinder
              och krångel brukar inte minst upptäckas på den kommunala nivån
              när man försöker få fram de spännande projekten. Tidigare talare
              har varit inne på situationen i Helsingfors.
            </seg>
            <seg n="2773873d">
              Det är fantastiskt med satsningarna på infrastruktur som regeringen
              har aviserat, eftersom samplaneringen mellan infrastruktur och
              bostäder är så avgörande. Det är utomordentligt. Med det här växer
              bilden fram av att det är ett pussel som ska läggas med mängder
              av olika förslag för att vi ska få fram de färdiga husen.
            </seg>
            <seg n="ddf91bd6">
              Det som jag tycker är bekymmersamt är det stand by-läge som kan
              uppstå på grund av att Socialdemokraterna vaskar fram gamla förslag
              som inte har fungerat. Investeringsstöden är prövade. De fick
              göras om och revideras därför att de inte fungerade. Det är en
              återställarpolitik som naturligtvis riskerar att sätta bostadsbyggandet
              i ett stand by-läge. Det vore viktigt att få höra från Socialdemokraterna
              vilka visioner ni har förutom detta, för det är ju det enda konkreta
              förslaget. Dessutom är endast 1 miljard lagd för 2015. Det innebär
              att frågan väcks överallt: Vilken är den socialdemokratiska politiken
              för de långsiktiga spelreglerna? Jag har nämligen inte uppfattat
              att Socialdemokraterna inte tycker att långsiktiga spelregler
              är viktiga.
            </seg>
            <seg n="8405406a">
              Finns det behov av fler reformer? Ja, men de ska göras utifrån
              långsiktighet. Bostadsministern har också påpekat vilka områden
              reformerna behövs inom, vilket är viktigt.
            </seg>
            <seg n="ef3a4da2">
              Det behöver göras mer, och alla måste bidra. Riksdagen och regeringen
              jobbar för fullt med frågorna.
            </seg>
            <seg n="3a3abee8">
              Kommunerna har också ett stort ansvar med sin markpolitik, och
              jag vill göra ett medskick. Det vore utomordentligt bra om kommunerna
              lade ut sina markanvisningar på sina hemsidor, gärna på engelska,
              så att fler byggare fick tillgång till informationen.
            </seg>
            <seg n="bd45ba70">
              Branschen måste ta sitt ansvar för hur man får fram det smarta
              och energieffektiva byggande som Ola Johansson var inne på som
              gör att man bygger effektivare, billigare och bättre. Det är en
              viktig fråga, och här har branschen ett stort ansvar.
            </seg>
            <seg n="860ee077">
              Bostadsförvaltarna har ett stort ansvar att vara kravställare
              på att det är långsiktigt hållbart att förvalta bostäder och att
              man får ett livscykelperspektiv på förvaltandet.
            </seg>
            <seg n="a81f58c7">
              Om alla bidrar kommer det att bli stor skillnad. Här menar jag
              att bostadsministerns och regeringens förslag har lagt en grund
              för allt det goda som kan komma. Alla har dock ett ansvar.
            </seg>
            <seg n="d4dd2c70">
              Jag väntar med spänning på svar från Socialdemokraterna om vad
              ni mer tänker föreslå, för det finns bara ett kortsiktigt förslag
              som är prövat och inte fungerar: ett investeringsstöd på 1 miljard
              för 2015. Det kommer inte att lösa utmaningarna inom bostadssektorn.
            </seg>
          </u>
          <note n="88656d20">
            I detta anförande instämde Ola Johansson (C).
          </note>
          <note type="speaker" n="e669d4fe">
            Anf. 64 LARS ERIKSSON (S):
          </note>
          <u who="Q5716833" xml:id="i-32ddd8fcc34cd734-5" n="075639f9">
            <seg n="b39c37ff">
              Herr talman! Jag tackar för interpellationen. Någon uttryckte
              tidigare att detta är en intressant diskussion. Jag tycker att
              de gånger vi har bostadspolitiska debatter i kammaren har de en
              bra spänst och är intressanta.
            </seg>
            <seg n="eb51e7b4">
              Låt mig kommentera något av det som har sagts här tidigare. Jag
              börjar med Oskar Öholm. När du säger att du egentligen inte är
              intresserad av Socialdemokraternas inre liv tror jag inte att
              du talar sanning. Jag tror att du är otroligt intresserad av det,
              för annars hade du nog inte uttryckt dig som du gjorde.
            </seg>
            <seg n="43ab988f">
              Jag vill att den socialdemokratiska rörelsen ska vara en vital
              rörelse som för en spänstig debatt om politiken. Jag vet inte
              hur du ser på det moderata ungdomsförbundet, Oskar Öholm, men
              du tycker väl knappast att det ska tycka att allt som du säger
              i kammaren är bra. Du vill väl att det ska kritisera, vara på
              och vilja mer. Det vitaliserar politiken, kammaren och partierna.
            </seg>
            <seg n="485ff678">
              Därför är det otroligt överdrivet att måla upp en konflikt inom
              socialdemokratin bara för att SSU och LO driver på i den politiska
              bostadsdebatten. Det här kan jag och Veronica bättre än du, Oskar
              Öholm, och den där konflikten har du överdrivit betydligt. Vi
              tycker att det är positivt, och vi tycker om när det förs en spänstig
              debatt om politiska utmaningar som denna.
            </seg>
            <seg n="0f8334d9">
              Jag hoppas att du också vill att så sker inom det moderata partiet,
              Oskar Öholm. Det kan du kanske återkomma till.
            </seg>
            <seg n="efac0982">
              Anders Knape på SKL är ledande moderat, och han kan knappast
              anklagas för att vara tyst med sina synpunkter på hur regeringen
              för sin bostadspolitik. Han har såklart många synpunkter på det,
              men det skulle inte få oss att säga att det är en stor splittring
              inom borgerligheten. Det är en del av det politiska arbetet att
              ge och ta i en politisk debatt, och så måste det få vara. Vi är
              väl politiskt engagerade för att vi vill olika och vill driva
              på olika.
            </seg>
            <seg n="c3423a66">
              Margareta Cederfelt och Nina Lundström tog upp kollektivtrafikfrågornas
              roll i bostadsbyggandet. Statsministern stod i kammaren för något
              år sedan och i princip hånade socialdemokratin för de satsningar
              vi pläderade för när det gäller tunnelbaneutbyggnaden i Helsingfors.
            </seg>
            <seg n="b257b7ac">
              Då tyckte Margareta Cederfelt och Nina Lundström förmodligen
              att det var jätteroligt, men någonstans har det ju skett något
              i era partier. Skrattet har fastnat, och ni har känt att det låg
              något i det som Socialdemokraterna anförde här i kammaren.
            </seg>
            <seg n="5b28fc6d">
              Ingen är gladare än vi för att ni faktiskt tycker att det är
              en bra politik och lägger fram dessa förslag. Det är helt riktigt
              att detta måste göras.
            </seg>
            <seg n="a711d278">
              Det måste dock ha skett något. Det gäller även statsrådet. Ni
              måste ha känt att det låg något i de förslag som kom från socialdemokratin
              trots att ni tidigare tyckte att det var fantastiskt roligt. Vilken
              rolig statsminister vi har som står och hånar socialdemokratin
              i kammaren, tänkte ni. Då var det jättekul, men sedan fastnade
              skrattet. Nu är det er egen politik.
            </seg>
            <seg n="0131ca42">
              När skedde omsvängningen i era partier och hos er själva? Något
              har uppenbarligen hänt eftersom ni nu gått med på att Socialdemokraterna
              lade fram bra förslag i kammaren i denna fråga.
            </seg>
          </u>
          <note type="speaker" n="50097a6c">
            Anf. 65 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-24" n="83501baf">
            <seg n="039fb69a">
              Herr talman! Låt mig ta det sista först. När vi har en realistisk
              finansiering på plats går vi till beslut. Vi pratar inte och lovar
              inte innan vi har finansiering. Det är det som har skett när det
              gäller tunnelbaneutbyggnaden. Det finns en realistisk finansiering
              som gör att det går att förverkliga. Det är inte bara tomma löften
              utan täckning i verkligheten, vilket var fallet med många av de
              infrastruktursatsningar som socialdemokratin utlovade.
            </seg>
            <seg n="8d9e127a">
              Veronica Palm säger att vi ska mäta resultat som uppnåtts. Det
              låter bra; låt oss göra det. Vem regerade i Sverige mellan 1994
              och 2006 när vi byggde hälften av vad norrmän, finnar, danskar
              och alla andra gjorde? Det var Socialdemokraterna. Det är facit,
              sett med distans när man verkligen kan mäta effekterna. Vi underpresterade
              jämfört med alla jämförbara länder under den tid Socialdemokraterna
              regerade.
            </seg>
            <seg n="2aa79e61">
              Om det tar fem till tolv år från idé till att spaden kommer i
              backen dröjer det såklart innan det märks att alliansregeringen
              har fått gehör för sin politik.
            </seg>
            <seg n="1b28ab2f">
              Vi har fyra och en halv miljon bostäder. Lyckas vi fördubbla
              bostadsbyggandet är det ändå bara 1 procent av hela beståndet
              som vi bygger till varje år. Då förstår man vilka tröga processer
              det handlar om.
            </seg>
            <seg n="844cbf45">
              Det innebär dock inte att vi kan slå av på takten, utan vi måste
              med full fart angripa de problem som finns för att långsiktigt
              skapa goda förutsättningar för bostadsbyggandet.
            </seg>
            <seg n="bdc752f2">
              Okej, säger Socialdemokraterna och Veronica Palm, men vi måste
              ha ett samlat grepp. Innebär det att allt lagstiftningsarbete
              som man jobbar med för högtryck på Regeringskansliet ska stanna
              av och att inga propositioner ska läggas fram utan att vi ska
              sätta oss ned i ett samtal i några månader?
            </seg>
            <seg n="dcb9de2b">
              Nej, låt oss i stället diskutera konkreta saker. Vi har precis
              tagit det samlade greppet. Vi har rest runt och pratat med alla
              aktörer och lyft på alla stenar som finns. Vi har processer i
              gång för alla de problem som byggare, förvaltare, kommuner och
              Hyresgästföreningen har pekat på. De kanske inte blir nöjda med
              alla detaljer, men vi är på väg att tackla alla dessa frågor.
            </seg>
            <seg n="0053b116">
              Låt oss ta ett exempel för att få konkretion i diskussionen.
              En viktig faktor för att kunna bygga billigare som Hyresgästföreningen,
              HSB och Riksbyggen tycker är bra – jag nämner några som borde
              intressera Veronica Palm – är gemensamma byggregler. Det kommer
              ett lagförslag om detta. Kommer Veronica Palm att rösta för detta
              lagförslag?
            </seg>
          </u>
          <note type="speaker" n="1b841ec3">
            Anf. 66 VERONICA PALM (S):
          </note>
          <u who="Q4971741" xml:id="i-dda3674fd78c4fbc-2" n="e31b5685">
            <seg n="86df2a6f">
              Herr talman! Vi har länge föreslagit att det ska vara ökad enhetlighet
              i byggreglerna.
            </seg>
            <seg n="25fa5680">
              Återigen: Som statsråd är det enkelt att säga att det är någon
              annans fel. Men statsrådet har underlåtit att höja kraven på nationell
              nivå, vilket gör att flera kommuner känner sig nödgade att ha
              mer ambitiösa energikrav.
            </seg>
            <seg n="d63ba0b7">
              Jag vill ha enhetliga krav så att ingen kommun känner sig tvungen
              att ha ökade krav.
            </seg>
            <seg n="eceb2fd4">
              Det hade varit spännande att höra diskussionen på Regeringskansliet,
              för Centerpartiet var ju tidigare tydliga.
            </seg>
            <seg n="45b9abab">
              Den diskussionen får ni dock ta någon annanstans, för det jag
              vill diskutera är förtroendet för ministern och hur vi ökar bostadsbyggandet
              i Sverige.
            </seg>
            <seg n="797e5b17">
              Så några korta reflexioner till de övriga debattörerna. Oskar
              Öholm talar om beslutsförmåga. Ja, det är ett av problemen. Vi
              är här för att vi inte får tillräckligt många beslut. Statsrådet
              säger: Vi lägger fram förslag till riksdagen. Nej, problemet är
              att det inte kommer några samlade förslag. Det kommer lite duttelidutt,
              hisskrav och andrahandsuthyrning, men det duger inte.
            </seg>
            <seg n="2c0ebabe">
              Margareta Cederfelt pratade om Helsingfors. Antalet små hyresrätter
              i Helsingfors har minskat med 22 procent under de två borgerliga
              mandatperioderna. Det är ett ganska tydligt exempel.
            </seg>
            <seg n="483ee74e">
              Ola är allmänt nöjd, och Nina oroar sig för socialdemokratisk
              politik. Jag vill gärna prata om vad regeringen borde leverera,
              men hur vi än vrider och vänder på det hamnar vi även i den här
              debatten på de socialdemokratiska förslagen. Det är ganska tydligt.
              Det är ett tecken på att det finns ett parti i den här kammaren
              – ett stort oppositionsparti – som lägger fram en räcka av konkreta,
              tydliga förslag.
            </seg>
            <seg n="98939e0b">
              Jag vill rekommendera er att läsa vår budgetmotion igen. Jag
              försökte spalta upp alla rubrikerna på det papper jag håller i,
              men jag fick inte plats. Jag avstår därför från att läsa upp dem.
            </seg>
            <seg n="e2de2778">
              Avslutningsvis bärs förtroende av statsråd och av statsministern.
              Den 14 september får vi se vem som bär förtroendet vidare.
            </seg>
          </u>
          <note type="speaker" n="8fd907ac">
            Anf. 67 MARGARETA CEDERFELT (M):
          </note>
          <u who="Q4942378" xml:id="i-cb629786bbf553a6-25" n="bbae6243">
            <seg n="99467a03">
              Herr talman! Veronica Palm lyfter fram frågor som står emot varandra.
              Jag förstår inte. Veronica Palm talar om att det behövs långsiktighet,
              att det måste finnas spelregler som företagen kan hålla sig till
              och att det måste finnas visioner.
            </seg>
            <seg n="2566cdd6">
              Jag har lyssnat dels på mina kolleger, dels på statsrådet, och
              det är precis detta som finns med i politiken. Det handlar om
              långsiktighet, det handlar om spelregler som företagen ska kunna
              anpassa sig till och det handlar om spelregler så att medborgarna
              ska veta vad som gäller.
            </seg>
            <seg n="8cb6aaff">
              För de flesta personer är bostaden bland det viktigaste i livet,
              oavsett om det handlar om en hyresrätt, en bostadsrätt eller en
              villa. Det har ingen betydelse. Det viktiga är att det är ett
              fungerande boende som det går att lita på. Därför är det viktigt
              att det finns ett fungerande regelverk.
            </seg>
            <seg n="4fd8a502">
              Jag vill också lyfta fram att bostäder inte kan ses för sig själva.
              Det handlar om arbetsmarknad, det handlar om infrastruktur och
              det handlar om utbildning. Just därför är det viktigt att det
              är en samlad politik som läggs fram och som gör det möjligt för
              en region att växa och för människor att bo och arbeta i denna
              region.
            </seg>
            <seg n="74063c31">
              Kom inte och påstå att det är Socialdemokraterna som bär utvecklingen!
              När vi pratar om att det är sju år som har gått brukar ni tala
              om att vi skyller på er. När det är något bra som händer talar
              ni om att det är tack vare er. Bestäm fokus!
            </seg>
          </u>
          <note type="speaker" n="b0b05cf3">
            Anf. 68 OLA JOHANSSON (C):
          </note>
          <u who="Q5887280" xml:id="i-c091ff04b21aba87-2" n="052c71c0">
            <seg n="ae679c9e">
              Herr talman! Det är kanske platsen som avgör att debatten ofta
              utgår från ett Helsingforssperspektiv, men det finns andra delar
              av landet och andra storstadsområden också för den delen. Vi har
              Göteborg som fortfarande har ett väldigt trögt byggande. Framför
              allt är det mindre byggföretag och markägare som är missbelåtna
              och känner sig åsidosatta av den rödgröna majoritet som styr i
              Göteborg.
            </seg>
            <seg n="03a5e658">
              Kring Göteborg ligger också ett antal snabbväxande kranskommuner
              – många av dem alliansstyrda – som växer. De flesta av dem har
              åtminstone periodvis ett bostadsbyggande som är i nivå med behoven.
              De kanske inte alltid har det, men de tar i alla fall en del av
              det ansvar som Göteborgs kommun inte tar.
            </seg>
            <seg n="2521d7d0">
              Det handlar inte bara om bostäder, utan det handlar om infrastruktur,
              förskolor, skolor och kollektivtrafik som ska utvecklas samtidigt
              som man måste ta hänsyn till den kommunala ekonomin. Den ska vara
              i balans, och investeringsbudgetarna får inte spricka.
            </seg>
            <seg n="63007b06">
              Vi hade en plangenomförandeutredning härförleden som presenterade
              ett väldigt radikalt förslag, nämligen att slopa kravet på detaljplan
              om planprogram ligger framme och är tydliga nog. Det är ett väldigt
              radikalt förslag som innebär att de tidigare skedena i planprocessen
              blir mycket tydligare. Det är ett viktigt förslag som jag hoppas
              kommer att presenteras. Det är även ett förslag som går ut på
              att bryta upp och föra in begreppet regional planering också i
              den kommunala planeringen. För Centerpartiet är det kommunala
              planmonopolet, som vi ofta kallar det, en viktig bit.
            </seg>
            <seg n="5a47ba87">
              Jag vill avsluta med begreppet duttelidutt. Om det ska subventioneras
              – gör det ordentligt! Varför duttelidutta med 1 miljard till små
              bostäder?
            </seg>
            <seg n="368440bd">
              Lars Eriksson efterlyser spänst. Nya förslag levereras hela tiden
              av regeringen, men från Socialdemokraterna hör vi samma gamla
              vinylskiva som hackar: Smoke on the water, Smoke on the water.
            </seg>
          </u>
          <note type="speaker" n="67584340">
            Anf. 69 NINA LUNDSTRÖM (FP):
          </note>
          <u who="Q4356431" xml:id="i-94066f162b6f6f0b-3" n="24e0b7ad">
            <seg n="a644ec94">
              Herr talman! Det som tidigare talare har varit inne på är viktigt.
              Detta handlar inte bara om Helsingfors, vilket man kan tro ibland
              när vi debatterar de här frågorna. Det handlar om hela landet
              och om att hela landet kan leva. Det är en viktig ambition för
              regeringen att titta på helheten. Förutsättningarna och utmaningarna
              ser olika ut beroende på varifrån i landet vi kommer.
            </seg>
            <seg n="12c42821">
              När det gäller infrastrukturfrågan minns jag mycket väl när Mats
              Hellström, den dåvarande landshövdingen i Helsingfors, 2003 presenterade
              sin rapport om samplanering mellan infrastruktur och bostadsbyggande.
              Det blev ingenting av med det. Därefter har andra uppdrag tillkommit,
              och nu – med detta fantastiska inspel – har vi äntligen förhoppningar
              om att kunna få till stånd denna viktiga samplanering och det
              viktiga arbete som regeringen jobbar med.
            </seg>
            <seg n="edd836f4">
              Strandskyddet var en annan faktor, apropå att hela landet kan
              leva. Det var en debatt vi hade många gånger i kammaren. Mängder
              av orter ute i landet, där det fanns ett tryck i frågan och hur
              mycket strand som helst, kunde inte bygga strandnära. Där ville
              inte den dåvarande S-regeringen göra några förändringar.
            </seg>
            <seg n="1b3e34f3">
              När det gäller den byggmomssänkning som utlovades och som i stället
              blev ett investeringsbidrag hade vi en helt annan uppfattning.
              Socialdemokraterna gick på sin lösning, men det löste inte utmaningarna.
            </seg>
            <seg n="dc1f35ca">
              Vi hade en stor debatt om reformerad hyressättning där de tre
              parterna ville ha en lösning men där regeringen inte ville agera.
              Det var den här regeringen som 2011 lade fram ett förslag och
              jobbade utifrån de tre parternas initiativ, vilket var mycket
              välkommet.
            </seg>
            <seg n="134ff66d">
              Det var nej till ägarlägenheter. Det var den här regeringen som
              genomförde reformen så att vi äntligen har möjlighet att bygga
              ägarlägenheter.
            </seg>
            <seg n="018eaa7b">
              Min talartid är nästan slut. Jag hade gärna räknat upp många
              andra förslag. Men det är långsiktiga spelregler som gäller, och
              jag ser fram emot att få fortsätta att debattera Socialdemokraternas
              motion.
            </seg>
          </u>
          <note type="speaker" n="e28ce3dd">
            Anf. 70 LARS ERIKSSON (S):
          </note>
          <u who="Q5716833" xml:id="i-32ddd8fcc34cd734-6" n="075639f9">
            <seg n="d1c08cf8">
              Herr talman! Jag tror att det låg något i att skrattet fastnade
              i halsen på en del utifrån att man tyckte att det var otroligt
              roligt när man attackerade Socialdemokraterna för deras syn på
              utvecklingen med utbyggd tunnelbana i denna del av landet.
            </seg>
            <seg n="4478b98e">
              Jag tror att det var ett bra förslag som kom då, och jag tycker
              att det är bra att regeringen nu har fortsatt med det, att den
              nu lägger fram detta förslag och att alla tycker att det är bra.
              Så var det inte tidigare. Någonting har hänt, men vi får väl inte
              reda på i dag när regeringen vände i denna fråga och kände att
              detta faktiskt var en väldigt bra politik.
            </seg>
            <seg n="596863fa">
              Jag vill återknyta till statsrådets utfall tidigare om särkravsdiskussionerna
              i Västerås och ta upp att han inte behöver försöka läxa upp mig
              om det. Jag vet att vi i Västerås i år bygger 608 bostäder. 56
              procent av dessa kommer att vara hyresrätter. Jag tror att vi
              kommer att vara bland de bästa i landet i utvecklingen på det
              här området. Att Västerås skulle vara någon propp i detta håller
              jag absolut inte med om.
            </seg>
            <seg n="4d385ab5">
              Jag tycker att denna interpellationsdebatt har varit bra och
              belysande, men det är naturligtvis viktigt att peka på att det
              kommer för lite förslag. Det finns en propositionslista från regeringen
              som är en rätt tunn historia utifrån de frågeställningar som finns
              på bordet runt om i landet när det gäller åtgärder. Det är inte
              mycket som står i listan som kommer före den sista mars. Det är
              kanske fyra fem propositioner.
            </seg>
          </u>
          <note type="speaker" n="99cff89f">
            Anf. 71 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-26" n="83501baf">
            <seg n="fed9cd48">
              Herr talman! Sänkt fastighetsavgift för alla flerbostadshus,
              slopad för alla i 15 år, förlängd presumtionshyra, lättare att
              hyra ut i andra hand, kortare handläggningstider på länsstyrelserna,
              tydliga regler för när bygglov vinner laga kraft, skärpt bostadsförsörjningslag,
              höjda statliga kreditgarantier – jag bara kompletterar listan
              över sådant som vi redan har genomfört. Jag har också tidigare
              – som den som läser protokollet kan se – presenterat ett antal
              saker som kommer att genomföras.
            </seg>
            <seg n="dcf36279">
              Det är ingen duttelidutt-politik, utan det är en samlad strategi
              för att på punkt efter punkt göra processen att bygga fler bostäder
              enklare och billigare.
            </seg>
            <seg n="41732051">
              Jag frågade Socialdemokraterna: Ställer ni upp på att göra det
              enklare att bygga billiga bostäder genom att underlätta industrialisering
              i byggprocessen genom att ha enhetliga byggregler? Det är något
              som Hyresgästföreningen, HSB och Riksbyggen säger är helt rätt
              väg att gå. Då får jag ett undanglidande svar från Veronica Palm:
              Vi vill ha mer enhetliga regler. Ja, men det var inte det frågan
              gällde.
            </seg>
            <seg n="277db045">
              Ställer ni upp på en lagstiftning som gör att vi får enhetliga
              regler och som gör att Västerås bygger inte bara dyra hyresrätter
              utan kanske också billiga hyresrätter i framtiden? Det är ju det
              som händer. Kan vi bygga billigare hyresrätter skapar vi också
              förutsättningar för vanliga löntagare att bo i nyproducerade lägenheter.
            </seg>
            <seg n="820e2964">
              Det måste vi medverka till genom att skapa en enklare planprocess
              men också genom att skapa mer av industrialisering i byggprocessen
              – inte så att vi skapar miljonprogramsområden à la 60- och 70-tal
              utan genom att vi gör standardiserade produkter som sätts ihop
              till nya, bra bostäder till rimliga kostnader. Det är också en
              del av bostadspolitiken. Även där kommer det att komma lagförslag,
              och då kommer socialdemokratin att prövas. Står man verkligen
              på vanliga människors sida, eller står man på någon annans sida?
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="2d98b62b">
            13 § Svar på interpellation 2013/14:114 om stöd vid offentlig
            upphandling
          </note>
          <note type="speaker" n="3d29cb8d">
            Anf. 72 Statsrådet STEFAN ATTEFALL (KD):
          </note>
          <u who="Q966884" xml:id="i-1fc4edbc7b6f3792-1" n="83501baf">
            <seg n="d8a293c2">
              Herr talman! Marie Nordén har frågat mig på vilket sätt jag avser
              att garantera fortsatt högkvalitativt stöd inom miljöområdet vid
              offentliga upphandlingar om Miljöstyrningsrådet ska upphöra och
              uppgifterna överföras till Konkurrensverket. Jag vill mot bakgrund
              av frågan framföra följande.
            </seg>
            <seg n="f81004d0">
              Såsom Marie Nordén skriver i sin interpellation har två utredningar
              sett över frågan om upphandlingsstödet mot bakgrund av de problem
              som splittringen i fråga om upphandlingsstödet har inneburit.
              I både Statskontorets rapport En ny upphandlingsmyndighet (2010:23)
              och Upphandlingsstödsutredningens betänkande Upphandlingsstödets
              framtid (SOU 2012:32) konstateras att det finns behov av att samla
              frågorna. I båda utredningarna föreslås att en ny myndighet för
              upphandlingsstöd inrättas.
            </seg>
            <seg n="ed7bcaee">
              Regeringen gör i budgetpropositionen för 2014 (prop. 2013/14:1
              utg.omr. 2 avsnitt 6.4) i fråga om ett nationellt upphandlingsstöd
              bedömningen att stöd, information och vägledning om offentlig
              upphandling inklusive innovationsupphandling samt miljöhänsyn
              och sociala hänsyn behöver koncentreras, förbättras och förstärkas.
              Mot den bakgrunden framför regeringen sin avsikt att samla den
              statliga stöd- och informationsverksamheten om offentlig upphandling
              inklusive innovationsupphandling samt miljökrav och sociala krav
              i Konkurrensverket, med ambitionen att det samlade stödet ska
              vara tillgängligt senast den 1 juli 2014.
            </seg>
            <seg n="7fe81392">
              Regeringen föreslår dessutom i budgetpropositionen att upphandlingsstödet
              stärks från och med år 2015 med ytterligare 35 miljoner kronor.
              En anledning till satsningen är att det är viktigt att höja kompetensen
              hos de upphandlande myndigheterna om vilka krav som kan ställas
              och hur de kan följas upp. Skälen för regeringens förslag är följande.
            </seg>
            <seg n="df4b876d">
              Det viktigaste målet med organisationsförändringen är att samla
              upphandlingsstödjande uppgifter i en enda myndighet, så att stöd,
              information och vägledning om offentlig upphandling inklusive
              innovationsupphandling samt miljöhänsyn och sociala hänsyn koncentreras,
              förbättras och förstärks. Detta mål kan uppnås i en redan befintlig
              myndighet. Att samla stödet i en myndighet där alla delar av upphandlingsprocessen
              och alla aspekter av upphandling hanteras har potential att leda
              till positiva synergieffekter. Det kommer även att leda till effektivitetsvinster
              för upphandlande myndigheter, enheter och leverantörer, som kommer
              att behöva vända sig till bara en aktör för att få det stöd och
              den vägledning som behövs. Ett samlat stöd innebär även att den
              vägledning som ges är mer samordnad.
            </seg>
            <seg n="7cafa16c">
              Konkurrensverket, som ansvarar för bland annat tillsynen över
              offentlig upphandling, har en väl fungerande verksamhet och har
              bred kompetens om upphandlingsregelverket, om rättspraxis och
              inte minst om vikten av att genomföra upphandlingsprocessens samtliga
              delar för att åstadkomma en effektiv upphandling.
            </seg>
            <seg n="eb1e180f">
              Det finns i dag flera myndigheter som ansvarar för såväl tillsyn
              som information och vägledning. Skatteverket är ett sådant exempel.
              Att samla såväl frågor om tillsyn som frågor om information och
              vägledning i samma myndighet är således inget unikt.
            </seg>
            <seg n="35eb42e0">
              Förändringen kommer att påverka Konkurrensverket.
            </seg>
            <seg n="4f0d534c">
              Regeringen kommer att noga följa hur Konkurrensverket hanterar
              och utvecklar sitt nya uppdrag, för att säkerställa att det stöd
              som i dag lämnas av de olika myndigheterna och av det statliga
              bolaget Miljöstyrningsrådet tas om hand på ett bra sätt och att
              förutsättningar ges för fortsatt vidareutveckling. Förändringarna
              kommer att innebära ändringar i myndighetens instruktion och regleringsbrev.
              Det är genom styrning i instruktioner, regleringsbrev och uppdrag
              som regeringen kommer att säkerställa att de uppgifter som överförs
              från Miljöstyrningsrådet, Vinnova och Kammarkollegiet till Konkurrensverket
              kommer att utföras med samma höga kvalitet som i dag. I den årliga
              myndighetsdialogen kommer denna förändring att vara ett givet
              inslag.
            </seg>
          </u>
          <note n="99377667" type="speaker">
            Anf. 73 MARIE NORDÉN (S):
          </note>
          <u who="Q3373142" xml:id="i-d3f3bb4d6dd7732c-1" n="83501baf">
            <seg n="988c08b6">
              Herr talman! Jag får börja med att tacka ministern för svaret,
              även om det oroar.
            </seg>
            <seg n="23e05a0b">
              Jag skulle säga att regeringens brist på förståelse för vilka
              behov som finns för att utveckla upphandlingsstödet och regeringens
              ovilja att ta till sig den samlade kompetens och kunskap som finns
              i frågan är rätt häpnadsväckande, efter två års utredande som
              nu läggs på hyllan utan några analyser. Flera påverkas av förslaget.
              Jag är särskilt oroad över Miljöstyrningsrådets framtid.
            </seg>
            <seg n="a27f7b1e">
              Jag hoppas att jag egentligen inte behöver redogöra för ministern
              för på vilket sätt Miljöstyrningsrådet arbetar och vilka effekter
              som det har gett för Sveriges arbete med offentlig upphandling,
              men jag tänker göra det ändå.
            </seg>
            <seg n="309dd2d8">
              Miljöstyrningsrådets huvudsakliga uppgift består i att tillhandahålla
              förslag till drivande miljökrav och andra hållbarhetskrav till
              den offentliga sektorn i upphandlingar. Man ger förslag till drivande
              miljökriterier och andra hållbarhetskriterier att ingå i upphandlande
              myndigheters förfrågningsunderlag. Man har också individuell telefon-
              och e-postrådgivning med direkta råd och tips till de upphandlande
              myndigheterna.
            </seg>
            <seg n="ab628336">
              Genom Miljöstyrningsrådets arbete, med bland annat framtagande
              av miljökriterier och detaljerade råd, är Sverige enligt flera
              mätningar främst i världen. År 2010 konstaterade man att vi låg
              främst när det gäller miljöanpassad samt social upphandling. År
              2012 var det hållbar upphandling där vi var bäst i världen. Andra
              länder tittar på oss och vår modell och ser hur den framgångsrikt
              har tagit oss till den plats där vi är i dag.
            </seg>
            <seg n="f650bb99">
              Miljöstyrningsrådet är ett statligt bolag med detta särskilda
              samhällsuppdrag. Bolaget ägs, som ministern vet, av staten, Sveriges
              Kommuner och Landsting och Svenskt Näringsliv. Det finns utifrån
              ministerns svar anledning att betona att Miljöstyrningsrådet inte
              är en myndighet och att det är just därför att man inte är en
              myndighet som Miljöstyrningsrådet har kunnat arbeta på det sätt
              som man arbetar och också varit så framgångsrikt.
            </seg>
            <seg n="0001d44b">
              Som myndighet kan man inte ta fram kriterier som Miljöstyrningsrådet
              gör utan att de måste notifieras. Vi är medlemmar i EU, och det
              innebär en utökad remissbehandling som bland annat ska gå till
              EU:s 28 medlemsländer. Det är enligt Miljödepartementets egen
              konsekvensanalys. En notifiering innebär att ambitionsnivån för
              de kriterier som utarbetas kommer att sänkas och att kriterierna
              därmed kommer att urvattnas, och de kommer inte att kunna driva
              på utvecklingen på det sätt som sker i dag.
            </seg>
            <seg n="84119886">
              Jag har hört påståenden och det finns rykten om att man nu menar
              att så inte är fallet, enligt en ny granskning från Miljödepartementet.
              Men då ska det redovisas och kunna granskas av andra sakkunniga
              och experter och inte gömmas undan. Varför får vi inte se de slutsatser
              som Miljödepartementet har kommit med?
            </seg>
            <seg n="3ad6e47b">
              I Miljödepartementets konsekvensanalys betonas särskilt att en
              ny myndighet för upphandlingsstöd – i det här fallet Konkurrensverket
              – inte bör ge konkret rådgivning i upphandlande myndigheters enskilda
              upphandlingar. Men eftersom just denna detaljerade rådgivning
              utgör Miljöstyrningsrådets huvudsakliga verksamhet finns det anledning
              att undra hur regeringen ser på upphandlingsstödet i framtiden
              och vad man förväntar sig av Miljöstyrningsrådet och deras verksamhet
              i den kommande myndigheten.
            </seg>
            <seg n="b1045c8d">
              Hur tänker ministern kring dessa frågor? Vad händer med de 700
              framtagna miljökriterier som Miljöstyrningsrådet nu ska lämna
              till Konkurrensverket? Hur kommer det sig att regeringen lägger
              fram ett förslag helt utan några analyser, efter det att man har
              haft en utredning som har arbetat i två års tid och som lägger
              fram något helt annat, med tydliga argument för att man behöver
              skapa en ny myndighet och för att det är olyckligt att lägga uppgiften
              på just Konkurrensverket.
            </seg>
          </u>
          <note type="speaker" n="dd84cfe6">
            Anf. 74 Statsrådet STEFAN ATTEFALL (KD):
          </note>
          <u who="Q966884" xml:id="i-1fc4edbc7b6f3792-2" n="83501baf">
            <seg n="ce8561d4">
              Herr talman! Nu måste vi hålla isär olika saker. Det ena är om
              det finns skäl att samla ihop rådgivningsstöd kring offentlig
              upphandling på ett ställe. I dag finns den på Vinnova, Kammarkollegiet,
              Miljöstyrningsrådet och i viss mån också i Konkurrensverket. Finns
              det anledning att samla ihop detta för att vi ska kraftsamla resurserna,
              för att vi ska få mer av gemensam tolkning och gemensam rådgivning
              och för att vi ska ha en hög kompetens på hela detta fält? Svaret
              är ja, vi måste göra detta. Marie Nordéns inlägg tyder på att
              hon tycker att vi kanske ska ha kvar det i Miljöstyrningsrådet.
            </seg>
            <seg n="19bd0743">
              Nästa fråga är: Var ska vi samla detta? Samlar vi detta i en
              myndighetsform kan man säga att de problem som bland andra Marie
              Nordén pekade på gäller oavsett om det är en ny myndighet eller
              om det är Konkurrensverket, alltså oavsett vilken myndighet det
              är.
            </seg>
            <seg n="d207480e">
              Men ett råd som ges, oavsett om det är från Miljöstyrningsrådet
              i dag eller från en myndighet, måste vara ett råd som håller och
              som är möjligt att följa så att man inte åker på stryk i en domstol
              så fort det blir prövat. Kompetensen måste alltså finnas där.
              Det måste följa lagar, riktlinjer och enhetlighet när det gäller
              EU:s grundläggande principer. De måste gälla om det ska vara ett
              vettigt råd. Det kan inte bara vara någon som tycker någonting.
              Sedan gör man det, så blir det fel. Då får man stryk i en domstol.
              Då har man inte vunnit någonting. Det måste finnas en kompetent
              vägledning.
            </seg>
            <seg n="329a7284">
              Nästa fråga är: Är det lämpligt att ha detta i Konkurrensverket
              eller inte? Fördelen med att ha det i Konkurrensverket är att
              det där redan i dag finns en stor juridisk kompetens. Det finns
              också en struktur som jobbar med frågorna. Vi minskar också behovet
              av att satsa en massa pengar på overheadkostnader och på att anställa
              en ny generaldirektör som alltid uppstår när man skapar en ny
              myndighet. Då tror vi att detta kan bli bra.
            </seg>
            <seg n="ec217058">
              Då säger en del som är oroliga att man inte ska blanda tillsyn
              och stöd. Men det gör Skatteverket som är en av de myndigheter
              som har högst förtroende bland medborgarna. Skatteverket klarar
              det galant. Det handlar om hur man organiserar verksamheten och
              hur den styrs och leds av cheferna. Vi kommer självklart att följa
              den.
            </seg>
            <seg n="1a7174e0">
              Kom ihåg att hälften av Konkurrensverkets personal nu kommer
              att jobba med upphandlingsfrågor i olika former. Detta blir inte
              en sidoverksamhet; detta blir en kärnverksamhet i det nya Konkurrensverket.
              Detta är en betydande sak som händer där, vilket gör att fokus
              kommer att ligga på att man kommer att jobba mycket med upphandlingsfrågor.
              Det kommer att utgöra en stor del i denna myndighet.
            </seg>
            <seg n="a605249b">
              Vi tror att detta är ett effektivt sätt att hantera skattebetalarnas
              pengar. Vi tror att vi behöver samla ihop kompetensen. Vi behöver
              också – nu när vi får en ny upphandlingslagstiftning utifrån nya
              EU-direktiv – förbättra och vässa och ta ett omtag i dessa frågor.
              Vi ser i dag tendenser till att rådgivning och stöd tar sig lite
              olika uttryck genom att den splittras på flera olika händer. Därför
              tror vi att detta ger fördelar.
            </seg>
            <seg n="ab2406ca">
              Men självklart måste man jobba hårt så att detta får de effekter
              som vi hoppas, och vi kommer självklart att följa frågorna mycket
              noga. Vi kommer att komma tillbaka till riksdagen med olika lagförslag
              som kommer att vara ett underlag för denna nya myndighet. Vi kommer
              också att följa myndighetsdialoger genom olika regleringsbrev
              och andra styrinstrument som regeringen har. Jag tror att vi får
              ut mycket effekt av denna samling. I budgetarbetet har vi fått
              fram 35 nya miljoner från och med 2015, vilket skapar mycket goda
              förutsättningar för ett kompetent och bra upphandlingsstöd.
            </seg>
          </u>
          <note n="8657a0ca" type="speaker">
            Anf. 75 MARIE NORDÉN (S):
          </note>
          <u who="Q3373142" xml:id="i-d3f3bb4d6dd7732c-2" n="83501baf">
            <seg n="3a9ba968">
              Herr talman! Jag fick egentligen inte svar på mina frågor. Ministern
              väljer att inte resonera om Miljöstyrningsrådets arbete. Vi motsätter
              oss inte att man samlar stödet. Men det finns andra sätt att göra
              det. Det är inte bara jag som är oroad, Stefan Attefall. Det är
              inte bara jag som är förvånad över regeringens förslag. Regeringens
              egen utredare, som lade fram ett förslag om en gemensam myndighet,
              ser problemet med att införliva alla dessa myndigheter och Miljöstyrningsrådet
              i en egen myndighet. Man betonar, till skillnad från regeringen,
              vikten av att behålla Miljöstyrningsrådets arbete med framtagande
              av miljökriterier och den rådgivning som bedrivs i dag.
            </seg>
            <seg n="fd4bcbe2">
              Det finns alltså andra sätt. Man kan skapa en myndighet, men
              man kan också hitta ett sätt att samarbeta och ha ett centrum
              där Miljöstyrningsrådet inte behöver bli en egen myndighet. Det
              finns sätt att lösa detta. Man kan ha ett gemensamt telefonnummer
              dit alla ringer, och Miljöstyrningsrådet kan få fortsätta arbeta
              på det sätt som man gör.
            </seg>
            <seg n="73b9cfb9">
              Det som är så häpnadsväckande är att regeringen väljer att inte
              lyssna på de experter som finns på området. Man lyssnar inte på
              sin egen utredare. Efter två år och två utredningar, med konkreta
              förslag som har analyserats noga, väljer man helt enkelt bort
              att lyssna på denna kompetens. Man lyssnar inte på de större ägarna
              av Miljöstyrningsrådet – bland annat SKL. Man lyssnar inte på
              LRF som uttrycker en stor oro över vad detta kommer att innebära.
              Man lyssnar inte på Naturskyddsföreningen eller Sveriges Offentliga
              Inköpare. Alla ser de med oro och förfäran på vad som håller på
              att hända.
            </seg>
            <seg n="4a778cbc">
              Nu väljer man att låta Konkurrensverket bedriva detta, vilket
              man inte tycker är några problem. Men det är flera som menar att
              det är direkt olämpligt att stöd och råd ska sökas hos den som
              sedan ska granska själva upphandlingen och att det finns en risk
              att konkurrensaspekten faktiskt tränger undan andra frågor.
            </seg>
            <seg n="d795bcd8">
              Ministern lyfte fram Skatteverket som ett exempel som både ger
              information och vägledning samt utövar tillsyn. Jag tycker att
              jämförelsen haltar rejält. Man kan titta på andra samhällsviktiga
              verksamheter. När det gäller skolan har Skolinspektionen tillsatts.
              Även Socialstyrelsens roller är delade mellan olika myndigheter.
              Hur kommer det sig?
            </seg>
            <seg n="2300c478">
              Det är tråkigt att behöva säga detta i kammaren, men Konkurrensverket
              har gång på gång visat ett förhållningssätt i den offentliga upphandlingen
              som inte gagnar den offentliga upphandlingens utveckling – just
              den utveckling som många efterfrågar. Konkurrensverket har bland
              annat ifrågasatt djurskyddskrav vid offentlig upphandling, vilket
              hittills inte har överprövats. Det är alltså inte så att Miljöstyrningsrådet
              har kommit med kriterier som sedan inte har fungerat.
            </seg>
            <seg n="699f1948">
              Konkurrensverket är också kritiskt till den så kallade bör-regeln,
              det vill säga att upphandlande myndigheter bör beakta miljöhänsyn
              och sociala hänsyn vid offentlig upphandling i den utsträckning
              det är påkallat med hänsyn till upphandlingens art. Det har också
              fungerat. Det är ett av kriterierna som har tagits fram från Miljöstyrningsrådet
              och som Konkurrensverket har ifrågasatt, men ändå har dessa kriterier
              fungerat. Hur kommer det sig, ministern? Hur kommer det sig att
              du är så oroad över att detta inte ska fungera? Hur kommer det
              sig att man lägger större vikt vid Konkurrensverkets bedömningar
              än på de miljö- och hållbarhetskriterier som Miljöstyrningsrådet
              lägger fram?
            </seg>
            <seg n="cda9071c">
              När man nu har påbörjat en organisationsförändring och utannonserat
              chefstjänster efterfrågas ekonomer, jurister och ingenjörer –
              ingen annan kompetens. Ingenstans i detta kan jag se att man kräver
              miljö- eller hållbarhetskunskap. Man utlyser också tjänster och
              har MBL-förhandlingar innan något formellt beslut från regeringen
              finns och innan riksdagen har fått möjlighet att säga sitt om
              Miljöstyrningsrådet, som riksdagen faktiskt var med och bildade
              och som regeringen behöver komma tillbaka till riksdagen med.
              Vilka direktiv ger regeringen till Konkurrensverket? Har de gått
              ut innan man väljer att organisera en helt ny myndighet? Det är
              mycket som händer bakom lyckta dörrar och som experter och riksdagen
              inte har haft möjlighet att ha några åsikter om.
            </seg>
            <seg n="f79f318e">
              När kommer förslaget om Miljöstyrningsrådet till riksdagen, och
              hur tänker man hantera detta? Räcker det att man skriver några
              rader i budgetpropositionen för att en myndighet ska börja omorganiseras?
            </seg>
          </u>
          <note type="speaker" n="716ea338">
            Anf. 76 Statsrådet STEFAN ATTEFALL (KD):
          </note>
          <u who="Q966884" xml:id="i-1fc4edbc7b6f3792-3" n="83501baf">
            <seg n="46283213">
              Herr talman! Miljöstyrningsrådet har bedrivit och byggt upp en
              bra verksamhet. Självklart ska man ta till vara detta. Jag delar
              helt den slutsats som bland andra Upphandlingsutredningen och
              Anders Wijkman hade om att denna verksamhet är viktig och ska
              tas till vara i en ny struktur.
            </seg>
            <seg n="788ea78f">
              Diskussionen handlar om huruvida Konkurrensverket är lämpat för
              detta. Fördelar finns, som sagt. Vi får en samling i ett sammanhang
              där det finns en stor juridisk kompetens. Det finns en miljö av
              juridisk kompetens. Man kan tala både med dem som jobbar med tillsyn
              och med dem som jobbar med rådgivning när man behöver testa olika
              saker. Det är nära till dessa saker, och det finns fördelar med
              detta. Men samtidigt ska detta organiseras så att tillsyn och
              stödverksamhet skiljs åt.
            </seg>
            <seg n="10706b77">
              Många andra myndigheter jobbar på detta sätt, och enligt olika
              mätningar har de som berörs av verksamheten också ett stort förtroende
              för dessa myndigheter.
            </seg>
            <seg n="e1de92c9">
              Vi slipper overheadkostnader, och vi kan satsa mer pengar på
              verksamhet i stället för att anställa chefer och så vidare.
            </seg>
            <seg n="97884ccd">
              Då anklagas Konkurrensverket för att ha haft synpunkter när till
              exempel denna bör-regel infördes när det gäller miljöhänsyn och
              sociala hänsyn som jag tycker att vi nu ska vässa i samband med
              de nya direktiv som kommer. Men de var kritiska för att de tyckte
              att formuleringen var flummig och lite luftig.
            </seg>
            <seg n="ec548ab9">
              Men sedan är det en kompetent myndighet som följer de beslut
              som riksdag och regering fattar. Vi får inte utgå från att en
              myndighet som framför en synpunkt på att lagstiftningen borde
              vara tydligare och klarare skulle obstruera. Så fungerar det inte.
              Då kommer denna myndighet inte längre att ha denna chef. Det handlar
              om att alla följer de beslut de fått sig tilldelade.
            </seg>
            <seg n="af811409">
              Det är regeringen som själv bestämmer hur man vill organisera
              sin verksamhet, men riktlinjerna nämns i budgetpropositionen.
              Dels genom att komma tillbaka till riksdagen, dels genom enskilda
              regeringsbeslut kommer vi att se till att arbetet får en bra start
              och att det blir en bra verksamhet. Jag tror att det är helt nödvändigt
              att vi samlar upphandlingsstödet. Vi gör en kraftsamling och tillför
              friska nya pengar för att på så sätt bygga ut och förstärka arbetet.
              Då behövs det människor med olika kompetenser. Alla aspekter måste
              tillgodoses.
            </seg>
            <seg n="6479a530">
              Om myndigheten börjat annonsera ut tjänster i förväg tyder det
              väl på att de vill vara ute i god tid så att de verkligen kan
              starta upp verksamheten på ett bra sätt. Däremot kan de inte fatta
              några beslut utanför de regleringar som finns. Att de är ute i
              god tid och förbereder sig för den verksamhet som komma skall
              tycker jag visar att det finns en ledning som är aktiv och mån
              om att göra ett bra arbete.
            </seg>
            <seg n="b6540425">
              Jag tror att det här är ett klokt sätt att hantera frågorna på,
              men självklart krävs att vi har tydliga mål för verksamheten och
              en bra lagstiftning i botten samt att vi mycket noga följer hur
              myndigheten utvecklar sitt arbete. Jag tror att Konkurrensverket
              vet om att de har ögonen på sig för att det ska bli en bra verksamhet.
              De ögonen, som de känner från många olika håll, tror jag gör att
              de kommer att göra allt de kan för att det ska bli så bra som
              det någonsin är möjligt.
            </seg>
          </u>
          <note n="fbd3762e" type="speaker">
            Anf. 77 MARIE NORDÉN (S):
          </note>
          <u who="Q3373142" xml:id="i-d3f3bb4d6dd7732c-3" n="83501baf">
            <seg n="4a891eec">
              Herr talman! Jag känner mig inte lugnad på något sätt. Jag kan
              meddela att jag inte tror att de som lyssnar på den här debatten
              och är engagerade i frågan känner på något annat sätt.
            </seg>
            <seg n="7bc064bb">
              Jag är väldigt bekymrad över hur regeringen behandlar den här
              frågan. Drygt 600 miljarder kronor hanteras varje år genom offentlig
              upphandling. Det är klart att de pengarna gör extremt stor skillnad
              om vi använder dem rätt. Om vi ställer krav på miljöhänsyn, miljöteknik,
              innovation och socialt ansvarsfull upphandling och hållbarhet
              styr vi utvecklingen mot ett mer hållbart samhälle.
            </seg>
            <seg n="ccaa6741">
              Det är vår skyldighet att använda de gemensamma resurserna på
              ett sätt som främjar utvecklingen, så att utvecklingen går i rätt
              riktning. Det anser jag att regeringen håller på att slarva bort
              med förslaget. Ja, slarva faktiskt. Man lägger fram ett förslag
              helt utan konsekvensanalyser. Man gömmer det i budgetpropositionen.
              Och hittills har man varken gett riksdagen eller några experter
              på området möjlighet att över huvud taget diskutera frågan, förutom
              på DN Debatt och på Svenska Dagbladets Brännpunktsida.
            </seg>
            <seg n="8e7b7ba6">
              Det krävs ett mycket bättre och klokare grepp än det som regeringen
              presenterar. Då menar jag inte att man inte ska samla kompetensen,
              men regeringen borde lägga större vikt vid vad det är för organisation
              man nu bygger upp och vem som får uppdraget. Det är många som
              undrar varför just Konkurrensverket. Regeringen är tämligen ensam
              om att göra bedömningen att Konkurrensverket är det verk som är
              bäst lämpat att ta på sig uppdraget. Det finns andra myndigheter
              som skulle kunna gå in och göra det, till exempel Kammarkollegiet.
            </seg>
            <seg n="3c2bf7de">
              Det finns vissa tecken på lathet från regeringens sida, att inte
              lyssna på utredaren och vara beredd att bygga upp en ny myndighet
              som ska ta ansvar för att de 600 miljarderna används på rätt sätt.
              Vi vet att om det görs på rätt sätt sparar vi mycket pengar. Jag
              tycker dessutom att regeringen på ett lättvindigt sätt tittar
              på Miljöstyrningsrådets roll och kompetens och hur det ska bevaras.
            </seg>
            <seg n="6d7c5d1e">
              Jag måste fråga: Varför genomför regeringen inte någon konsekvensutredning
              av dessa förslag? Varför tycker regeringen att det är okej att
              man MBL-förhandlar innan det finns något formellt beslut från
              regeringen?
            </seg>
          </u>
          <note type="speaker" n="c1e1bf3e">
            Anf. 78 Statsrådet STEFAN ATTEFALL (KD):
          </note>
          <u who="Q966884" xml:id="i-cb629786bbf553a6-27" n="83501baf">
            <seg n="f3212f7c">
              Herr talman! Det fungerar så i Sverige att det är regeringen
              som organiserar myndigheterna. Det innebär att när vi för verksamheter
              mellan olika myndigheter är det formellt sett ett regeringsbeslut.
              Sedan kan riksdagen i och för sig ha synpunkter på det, men sådan
              är arbetsfördelningen. Vi har informerat riksdagen och kommer
              att på olika sätt komma tillbaka med nya beslut och ny information
              till riksdagen.
            </seg>
            <seg n="30a59f0d">
              600 miljarder kronor omsätts i offentlig upphandling, ja. Vi
              kommer nu att få nya EU-direktiv på plats – med ny lagstiftning
              i Sverige. Det innebär att vi kommer att ha större möjligheter
              till förhandlingar i samband med anbudsförfaranden, vi kommer
              att kunna ha ett större livscykelkostnadsperspektiv i upphandlingarna,
              vi kommer att kunna ta större hänsyn till miljön och ta större
              sociala och etiska hänsyn. Samtidigt måste vi följa de grundläggande
              principerna i den gemensamma lagstiftningen på EU-nivå. Det kräver
              ett bättre stöd för att det ska bli enklare för myndigheter, kommuner
              och landsting att upphandla. På så sätt kan de göra rätt från
              början, ha med det strategiska tänkandet från början. Då måste
              vi tala med en röst från staten och kraftsamla kompetensen, och
              det måste vi göra på ett effektivt sätt.
            </seg>
            <seg n="34015b7f">
              Vi har bedömt att det är lämpligt att lägga dessa uppgifter på
              Konkurrensverket. Vi vet att om vi i stället började bygga upp
              en helt ny myndighet skulle den behöva en lång startsträcka innan
              den fungerade. Allt det praktiska måste ordnas från start till
              att verksamheten går för fullt. I en myndighet av Konkurrensverkets
              karaktär handlar det om att bygga vidare och bygga ut verksamheten.
              På så sätt kan vi snabbare få effekt av de insatta resurserna.
            </seg>
            <seg n="90e37056">
              Med de extrapengar som aviseras till nästa år tror jag att vi
              kommer att kunna bygga upp ett slagkraftigt, kompetent och bra
              stöd för kommuner, landsting och myndigheter. Jag är ganska övertygad
              om att det kommer att bli bra, men det kräver självklart att regeringen
              noga följer vad som sker och att Konkurrensverket känner ett stort
              ansvar för att sköta det hela på ett snyggt och bra sätt.
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="f1f34d5c">
            14 § Svar på interpellation 2013/14:92 om arbetsförmedlarnas
            kontakter med företag
          </note>
          <note type="speaker" n="81eb4b02">
            Anf. 79 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-0" n="abf11989">
            <seg n="1fef79c0">
              Herr talman! Jasenko Omanovic har frågat mig om jag avser att
              påtala vikten av att arbetsförmedlarna har nära samarbete med
              lokala företag när det gäller att fastställa regleringsbrevet
              till Arbetsförmedlingen för år 2014.
            </seg>
            <seg n="16161a7b">
              Först och främst vill jag säga att det är viktigt att Arbetsförmedlingen
              har förtroende och legitimitet bland arbetsgivare och arbetssökande
              för att kunna bidra till att förbättra matchningen på arbetsmarknaden.
              Ett ökat förtroende bör leda till att fler arbetsgivare vänder
              sig till Arbetsförmedlingen för att få stöd i sin rekryteringsprocess
              samt till att fler arbetssökande väljer att ta del av myndighetens
              service.
            </seg>
            <seg n="7afd959e">
              Hur matchningsarbetet fungerar framgår bland annat av hur arbetsgivarna
              uppfattar Arbetsförmedlingens hantering av lediga platser och
              om de fått lämpliga sökande. Av de arbetsgivare som anmält en
              ledig plats var 88 procent nöjda med hanteringen och 82 procent
              angav att de fått tillräckligt med lämpliga sökande för att kunna
              anställa, vilket är i nivå med tidigare år. Arbetsförmedlingens
              ökade fokus på arbetsgivarkontakter avspeglas i att antalet arbetsgivarkontakter
              och antalet överenskommelser med arbetsgivare har ökat.
            </seg>
            <seg n="22297ee9">
              Det grundläggande styrdokumentet från regeringen till Arbetsförmedlingen
              är förordningen med instruktion för myndigheten. Där står i andra
              paragrafen att Arbetsförmedlingen ska verka för att förbättra
              arbetsmarknadens funktionssätt bland annat genom att effektivt
              sammanföra dem som söker arbete med dem som söker arbetskraft.
              Det är därför inget som regeringen årligen behöver uppmana myndigheten
              att göra genom skrivningar i regleringsbrevet. Där betonar regeringen
              vad myndigheten särskilt ska göra under det kommande året och
              vad som särskilt ska återrapporteras till regeringen.
            </seg>
            <seg n="6b285e55">
              När det gäller frågan om Arbetsförmedlingens regleringsbrev för
              budgetåret 2014 pågår för närvarande arbetet med regleringsbrevet
              i Regeringskansliet.
            </seg>
          </u>
          <note type="speaker" n="1e1fc3d4">
            Anf. 80 JASENKO OMANOVIC (S):
          </note>
          <u who="unknown" xml:id="i-cb629786bbf553a6-28" n="83501baf">
            <seg n="a0cf65d9">
              Herr talman! Jag tackar ministern för svaret. De kontakter som
              Arbetsförmedlingen ska ha med arbetsgivare är grundläggande i
              Arbetsförmedlingens verksamhet. Det säger jag inte bara för att
              jag har jobbat på Arbetsförmedlingen och har erfarenhet av det.
              Vem som helst som kommer in på Arbetsförmedlingen för att se vad
              som är meningen med verksamheten kan förstå att avgörande för
              att uppnå verksamhetens syfte är att ha arbetsgivarkontakter.
            </seg>
            <seg n="767e647f">
              Särskilt i dag när 400 000 är arbetslösa, 30 000 är i fas 3,
              70 000 är långtidsarbetslösa och många riskerar att hamna i den
              strukturella arbetslösheten är det viktigt med extra insatser.
              Därför behöver regeringen vara väldigt tydlig med att Arbetsförmedlingen
              måste satsa på sina företagskontakter. Hur ska en arbetsförmedlare
              annars kunna hjälpa en arbetssökande att få jobb? Är det genom
              att generaldirektören för Arbetsförmedlingen skriver avtal med
              en stor aktör på marknaden?
            </seg>
            <seg n="789866a1">
              De flesta stora företag runt om i landet blir specialister bara
              på sin kärnverksamhet. Sedan köper de upp resten av de tjänster
              och varor som de behöver. Staten köper varor och tjänster för
              110 miljarder. Så gör även stora företag. Därmed behöver man ha
              kontakt med många företag.
            </seg>
            <seg n="aaa3646d">
              Det räcker inte att säga att Arbetsförmedlingen har gjort någon
              överenskommelse med ett stort nationellt företag som finns över
              hela landet. De flesta jobben kommer till i mellanstora företag
              som inte finns över hela landet. Det är också där flest rekryteringar
              misslyckas. Totalt misslyckas var femte rekrytering. Arbetsförmedlarens
              lokala anknytning till de företag som finns på orten är avgörande
              för den hjälp en arbetssökande får. Den är till och med avgörande
              för arbetsförmedlarens möjligheter att nyttja arbetsmarknadspolitiska
              program.
            </seg>
            <seg n="3ce68035">
              Tyvärr är det i dag så att arbetsförmedlare ska jobba mycket
              med kontroll. Det har blivit en kontrollmyndighet. Mycket av arbetsförmedlarens
              jobb går ut på att kontrollera arbetssökande och skicka dem till
              jobb som de kanske inte är riktigt kvalificerade för. Man ska
              söka ett antal jobb i veckan och i månaden. Det förstör för Arbetsförmedlingen.
              Många arbetsgivare säger att de inte kan annonsera ut sina jobb.
              Den som söker en svarvare får svar från en massa undersköterskor,
              eller tvärtom. Det är det som är problemet. Man måste, herr talman,
              ge arbetsförmedlare möjlighet att komma ut och träffa arbetsgivare
              och få kontakt med det lokala näringslivet.
            </seg>
          </u>
          <note type="speaker" n="547fe1a6">
            Anf. 81 HANIF BALI (M):
          </note>
          <u who="Q5564796" xml:id="i-88e2c679d0534b10-0" n="e94aca6f">
            <seg n="6780d3c4">
              Herr talman! Det är ganska intressant att lyssna på Jasenko Omanovic
              och hans bildsättning av vilka Arbetsförmedlingen jobbar med och
              vilka som är kunderna. Det verkar som att han fortfarande lever
              kvar i tiden före 2006, då majoriteten av Arbetsförmedlingens
              kunder inte hörde till det vi kallar utsatta grupper. Majoriteten
              av de arbetslösa som var inskrivna på Arbetsförmedlingen var ganska
              väl rustade människor med en yrkesidentitet, till exempel undersköterskor,
              som Jasenko Omanovic nämnde. Men tittar vi nu på vad som har skett
              med de arbetssökande ser vi att det är en större andel som hör
              till utsatta grupper. De kanske saknar arbetslivserfarenhet och
              de kompetenser som efterfrågas på arbetsmarknaden.
            </seg>
            <seg n="adb3cc3e">
              Det är något orättvist när Jasenko Omanovic far runt med siffrorna
              lite slarvigt och säger att var femte rekrytering misslyckas.
              Det låter som att de misslyckas för att man inte hittar någon
              arbetssökande. Vad det handlar om är i stället att man trots tusentals
              sökande inte hittar någon med den kompetens man efterfrågar. Oftast
              är det ingenjörer, tandläkare och andra specialister som efterfrågas.
              Att hävda att Arbetsförmedlingen ska kunna snacka in människor
              genom företagskontakter ger en ganska felaktig bild.
            </seg>
            <seg n="4554f456">
              Det man däremot har märkt när det gäller de serviceyrken som
              öppnas och de så kallade instegsjobben, där det är lättare att
              komma in, är att det är väldigt viktigt för Arbetsförmedlingen
              att ha en bra dialog med företagen. Där är kvantitet viktigt.
              Där är det viktigt att man har många kontakter med många olika
              företag för att få den kompetens man behöver. Jasenkos bildsättning
              att Arbetsförmedlingen inte gör detta och att var femte rekrytering
              misslyckas på grund av Arbetsförmedlingens arbetssätt stämmer
              helt enkelt inte.
            </seg>
          </u>
          <note type="speaker" n="39e10662">
            Anf. 82 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-1" n="abf11989">
            <seg n="e1086139">
              Herr talman! Jag tackar Jasenko Omanovic för interpellationen.
              Arbetsgivarkontakter är viktiga. Det är någonting som jag ofta
              talar om och lyfter fram i debatter och andra offentliga sammanhang.
            </seg>
            <seg n="a9c01c70">
              Som jag sade i mitt svar har vi ett grundläggande styrdokument
              som styr Arbetsförmedlingen. Det är inte ett regleringsbrev; där
              hade man särskilt fokus på nästkommande år. Det är en förordning
              utfärdad 2007, en instruktion för Arbetsförmedlingen där det framgår
              väldigt tydligt vad Arbetsförmedlingen ska göra.
            </seg>
            <seg n="d841f9ef">
              Arbetsförmedlingen ska effektivt sammanföra dem som söker arbete
              och dem som söker arbetskraft. Det är punkt nr 1 i andra paragrafen.
              Det ligger i deras uppdrag. Ska man kunna utföra matchningsuppdraget
              behöver man såklart ha kontakt med både arbetssökande och arbetsgivare.
              Arbetsförmedlingen hade dock förra året ungefär tre miljoner arbetsgivarkontakter,
              medan ungefär en halv miljon nya jobb fanns på Platsbanken. Det
              är en ökning och ett steg i rätt riktning, men jag menar att det
              kan bli bättre.
            </seg>
            <seg n="67be5b88">
              Jag har varit ute och besökt arbetsförmedlingar. För en tid sedan
              besökte jag en arbetsförmedling där man bestämt sig för att öka
              antalet arbetsgivarkontakter och satt upp ett mätbart mål för
              ökningen. Man lyckades väl och fick också in nya jobb. Det här
              är grundläggande i Arbetsförmedlingens uppdrag. Det är särskilt
              viktigt för de personer som har svaga jobbrelaterade nätverk,
              som inte har de nätverk som många andra arbetssökande har.
            </seg>
            <seg n="08198825">
              När det gäller Jasenko Omanovics fråga om regleringsbrevet för
              år 2014 kan jag säga att det just nu pågår ett arbete i Regeringskansliet.
              Innehållet i regleringsbrevet är ingenting som jag presenterar
              nu i november i riksdagens kammare, utan det får vi återkomma
              till.
            </seg>
          </u>
          <note type="speaker" n="dadac13b">
            Anf. 83 JASENKO OMANOVIC (S):
          </note>
          <u who="unknown" xml:id="i-cb629786bbf553a6-29" n="83501baf">
            <seg n="ed834521">
              Herr talman! Jag har frågat den tidigare arbetsmarknadsministern
              om regleringsbrevet. Då fick jag löften; det här skulle man sätta
              i fokus, för det behövdes.
            </seg>
            <seg n="4192abf4">
              När man har 400 000 arbetslösa och 70 000 i långtidsarbetslöshet
              behöver Arbetsförmedlingen jobba mer med företagskontakter. Jag
              kan svara Hanif Bali direkt. Man behöver företagskontakter för
              att kunna ge stöd och hjälp till de svaga grupper som du nämnde
              och som inte fanns i samma utsträckning tidigare, så att de kan
              komma ut på arbetsmarknaden. Det är inte för att man ska ha terapisamtal
              på Arbetsförmedlingen, utan för att man ska kunna hjälpa dem ut
              till företagen och den marknad som finns med stöd av arbetsmarknadspolitiska
              program. Det är därför viktigt att man har ännu mer kontakter.
              Men det känns som att arbetsmarknadsministern är nöjd med att
              Arbetsförmedlingen redan har det uppdraget och tycker att det
              inte är någon vits att poängtera det ännu mer. Det är lite oroande.
            </seg>
            <seg n="f1f09090">
              Vi har 400 000 arbetslösa. Var femte rekrytering misslyckas,
              inte på Arbetsförmedlingen, utan på arbetsmarknaden. Det beror
              inte bara på att det är tandläkare eller ingenjörer som ska rekryteras.
              Ibland beror det på att det inte finns svetsare eller annat yrkesfolk
              att anställa. Det är därför ännu viktigare att Arbetsförmedlingen
              får möjlighet att jobba med företagskontakter och att vi inte
              motarbetar Arbetsförmedlingen politiskt genom att tvinga arbetssökande
              att söka jobb som de inte är kvalificerade för bara för att de
              ska visa att de varit aktiva på arbetsmarknaden och sökt ett antal
              jobb. Vi behöver ompröva detta och se vilka andra möjligheter
              vi har för att erbjuda arbetssökande hjälp.
            </seg>
            <seg n="1cbe918c">
              I slutändan hoppas jag att också Moderaterna, som vi socialdemokrater,
              vill att folk ska jobba. En del behöver stöd, har vi hört moderata
              riksdagsledamöter säga i debatterna. Vissa är inte direkt matchningsbara.
              För dem som är direkt matchningsbara finns möjligheter där Arbetsförmedlingen
              i princip erbjuder digitalt stöd. Då behöver man inte vara i kontakt.
            </seg>
            <seg n="da272659">
              Man måste möjliggöra för Arbetsförmedlingen att i sina kontakter
              med företag hjälpa dem som inte så lätt kommer till arbetsmarknaden.
              Min fråga till ministern kvarstår. Är ministern beredd att i regleringsbrev
              ytterligare konkret betona vikten av det till Arbetsförmedlingen?
            </seg>
            <seg n="d680c89c">
              Det handlar om de hinder som finns i den enorma administrativa
              börda Arbetsförmedlingen har och att avlasta för att underlätta
              för arbetsförmedlare så att de ska kunna ha mer tid och möjlighet
              att komma i kontakt med den lokala näringen.
            </seg>
            <seg n="7466209b">
              Därmed kan de hjälpa arbetssökande att få jobb men även komma
              i kontakt med den andra viktiga kundgruppen som arbetsgivare är
              för Arbetsförmedlingen.
            </seg>
          </u>
          <note type="speaker" n="399e3515">
            Anf. 84 HANIF BALI (M):
          </note>
          <u who="Q5564796" xml:id="i-88e2c679d0534b10-1" n="e94aca6f">
            <seg n="c46d86de">
              Herr talman! Det här är jätteroligt. Det Jasenko Omanovic säger
              är: Ni har gett i uppdrag till Arbetsförmedlingen att jobba med
              arbetsgivarkontakter, men ni borde ge det ännu mer. Arbetsförmedlingen
              har redan fått i uppdrag av regeringen att jobba med arbetsgivarkontakter,
              att ha företagskontakter och se till att fler jobb tillgängliggörs
              för människor att matchas mot.
            </seg>
            <seg n="3b47f735">
              Jag undrar vad Jasenko Omanovic propagerar för. Vad är det ursprungliga
              syftet med din interpellation? Är det att man ytterligare ska
              poängtera detta? Det blir en pseudodiskussion. Är det någon ny
              metod som du känner till och som du vill dela med dig av till
              Arbetsförmedlingen är du välkommen att göra det. Du kan inte bara
              komma upp här och säga: Regeringen borde poängtera detta ytterligare.
            </seg>
            <seg n="10011291">
              Faktum är att regeringen har varit väldigt tydlig mot Arbetsförmedlingen.
              Arbetsförmedlingen har själv uppfattat att det är ett väldigt
              tydligt budskap att den ska jobba mer intensivt, oftare och mer
              nära de lokala företagen men också nationellt för att se till
              att matcha människor över hela landet. Det är ingenting som Arbetsförmedlingen
              råkat missa som behöver fetstilas ytterligare.
            </seg>
          </u>
          <note type="speaker" n="9d526035">
            Anf. 85 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-2" n="abf11989">
            <seg n="ba92f4dd">
              Herr talman! Låt mig poängtera att arbetsgivarkontakter är enormt
              viktiga. Arbetsförmedlingen har två kundgrupper. Den arbetar med
              arbetssökande och arbetsgivare.
            </seg>
            <seg n="ca1fc459">
              När jag lyssnar på socialdemokraterna här i kammaren och även
              i medierna blir jag ibland lite fundersam över vilket ben de vill
              stå på. Jag får ofta höra att regeringen styr Arbetsförmedlingen
              alldeles för mycket. I nästa stund byter en del socialdemokrater
              helt inriktning, som nu här till exempel, och menar att vi styr
              för lite och att fler uppdrag ska skrivas in i regleringsbrevet.
              Det går inte riktigt ihop.
            </seg>
            <seg n="a539c557">
              Precis som interpellanten själv sade har Jasenko Omanovic ställt
              liknande interpellationer vid flera tillfällen. Han vet att arbetsgivarkontakter
              är viktiga för regeringen. Jag tror också att han känner till
              Arbetsförmedlingens arbete med till exempel nationella kunder
              där Arbetsförmedlingen och företag träffar samarbetsavtal.
            </seg>
            <seg n="5c6da3a0">
              Man samarbetar med Företagarna för att verka uppsökande i företag.
              Det nämns inte i regleringsbrevet, och ändå sker det. Varför sker
              det? Jo, därför att Arbetsförmedlingen ska arbeta med arbetsgivare.
              Det står i deras grundläggande instruktion. Det är helt enkelt
              en del av myndighetens grunduppdrag.
            </seg>
            <seg n="c53e5cf0">
              Med detta sagt säger jag väldigt ofta att Arbetsförmedlingen
              måste förbättra arbetet med sina arbetsgivarkontakter. Det säger
              jag direkt till förmedlingen och ofta ute i offentliga diskussioner
              och debatter. Den poängen är väldigt tydlig och klar.
            </seg>
          </u>
          <note type="speaker" n="c6255447">
            Anf. 86 JASENKO OMANOVIC (S):
          </note>
          <u who="unknown" xml:id="i-cb629786bbf553a6-30" n="83501baf">
            <seg n="800d5751">
              Herr talman! Det är väldigt intressant. Det står i den grundläggande
              instruktionen till Arbetsförmedlingen att den ska jobba med arbetsgivarkontakter.
            </seg>
            <seg n="ab2042ac">
              Nu har vi massarbetslöshet i landet, och 400 000 människor står
              utan jobb. Vi har 30 000 som är i fas 3, som är en förvaring av
              människor. Vi har 70 000 som är långtidsarbetslösa. Då räcker
              det med att det står i den grundläggande instruktionen. Regeringen
              har inte någon ambition att jobba mot arbetslösheten. Regeringens
              ambition är lika med noll.
            </seg>
            <seg n="8330d360">
              Den tänker inte ge stöd till dessa arbetslösa genom att ge möjligheter
              till Arbetsförmedlingen. Därmed styr den alldeles för lite. När
              det däremot gäller att skapa ett kontrollsamhälle är regeringen
              på barrikaderna och står främst.
            </seg>
            <seg n="bcdf141f">
              I ett demokratiskt samhälle som Sverige ska vi ställa upp, hjälpa
              varandra och stötta människor. Där är regeringen frånvarande.
              Men när det är ett kontrollsamhälle är regeringen där och kontrollerar
              arbetslösa och tvingar dem att söka jobb som inte finns och jobb
              som de inte är kompetenta att söka.
            </seg>
            <seg n="9199c47d">
              Därmed försvårar man för Arbetsförmedlingen. Arbetsförmedlingen
              är den myndighet som har förlorat alltmer av sin status och sitt
              rykte och har fått bottenbetyg. Det är självklart när man har
              en sådan politik som regeringen har i dag. Man skulle kunna döpa
              om Arbetsförmedlingen till Kontrollmyndigheten.
            </seg>
          </u>
          <note type="speaker" n="e242659b">
            Anf. 87 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-3" n="abf11989">
            <seg n="176a30b5">
              Herr talman! Nu blev det väldigt mycket mer intressant. Jag tror
              att jag och interpellanten delar uppfattningen att Arbetsförmedlingen
              ska jobba aktivt med arbetsgivarkontakter. Hur regleringsbrevet
              kommer att se ut återkommer vi till. Det är ingenting jag står
              här och berättar om i riksdagens talarstol innan det är klart.
            </seg>
            <seg n="8fc958b2">
              Det här med kontroll var väldigt intressant. Socialdemokraterna
              och Alliansen har tillsammans kommit överens om ett nytt sanktionssystem
              och också att införa aktivitetsrapporter. Jag vet inte om det
              är vad interpellanten menar.
            </seg>
            <seg n="6911953a">
              Syftet med det är att förbättra jobbsökandet. De arbetslösa ska
              regelbundet meddela hur de söker jobb, vilken typ av jobb de söker
              och vilka intervjuer de har varit på. Syftet med det är att förstärka
              kvaliteten i kontakten med arbetsförmedlaren.
            </seg>
            <seg n="b55755c1">
              Arbetsförmedlingen har en kontrollfunktion, och den är viktig.
              Den har också en väldigt viktig stödjande funktion som går hand
              i hand. Att kontrollera att människor söker jobb är viktigt. Det
              betyder inte att de ska söka fler jobb som inte är relevanta.
            </seg>
            <seg n="6dd79188">
              Om man har jobbat på Arbetsförmedlingen vet man att människor
              ska söka de jobb som är rimliga. Det är också en grundläggande
              förutsättning. De ska söka de jobba som det är rimligt för en
              person att söka.
            </seg>
            <seg n="fd3c70c3">
              En arbetsförmedlare ska inte uppmana en person som är rörmokare
              att söka jobb som kirurg. Självklart gör man inte det. Människor
              ska söka det som är rimligt. Med aktivitetsrapporten kan det bli
              så att man upptäcker om en person söker jobb som inte är rimliga.
            </seg>
            <seg n="9663dccf">
              Kontrollfunktionen är någonting som är väldigt bra för kvaliteten.
              Det tror jag att Socialdemokraterna egentligen också tycker eftersom
              de har stöttat det förslaget.
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="1f131842">
            15 § Svar på interpellation 2013/14:103 om arbetsmiljö
          </note>
          <note type="speaker" n="2fde1fc8">
            Anf. 88 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-4" n="abf11989">
            <seg n="9e5f34e2">
              Herr talman! Tomas Nilsson har frågat mig vad jag avser att vidta
              för åtgärder för att säkerställa att industrins behov av rådgivning,
              kontroll och tillsyn tillgodoses i Norrbotten och Västerbotten.
            </seg>
            <seg n="2c8c7277">
              Arbetsmiljöverket har en viktig roll i främjandet av en arbetsmiljö
              som förebygger ohälsa och arbetsolyckor. Traditionellt olycksdrabbade
              branscher prioriteras därför högt, inom både tillsyns- och informationsverksamheten.
              Sedan 2007 har Arbetsmiljöverket effektiviserat sin verksamhet
              och sänkt sina driftskostnader väsentligt. Siffrorna visar att
              det i dag utförs fler inspektioner per inspektör än för bara några
              år sedan. Också antalet krav i tillsynsbesluten har ökat, vilket
              tyder på att verkets arbete med urvalsmetoder för att identifiera
              de mest riskfyllda arbetsställena har gett resultat.
            </seg>
            <seg n="ebcf427b">
              För att göra rätt måste man också veta vad som förväntas. Informationsinsatser
              är därför ett viktigt komplement till tillsynsverksamheten. Genom
              öronmärkta satsningar med start 2009 har Arbetsmiljöverket tillförts
              ca 47 miljoner kronor i nivåhöjning, främst för att utveckla de
              delar av verksamheten som handlar om information och kommunikation.
              Från och med 2014 utökas denna satsning med ytterligare 2 miljoner
              kronor i nivåhöjning. Syftet med informationssatsningen är att
              fler arbetsplatser ska stimuleras till ett effektivt arbetsmiljöarbete
              och nås av den kunskap som finns hos verket.
            </seg>
            <seg n="c540b122">
              Att Arbetsmiljöverket genomför förändringar i sin organisation
              är inte konstigt. Det ligger i varje statlig myndighets uppdrag
              att hela tiden bedriva verksamheten på ett så effektivt sätt som
              möjligt. Hur Arbetsmiljöverket väljer att organisera sig bestämmer
              verkets ledning. Det centrala för regeringen är att myndigheten
              bedriver sin verksamhet på ett effektivt sätt som svarar mot dess
              uppdrag.
            </seg>
            <seg n="08367144">
              Jag lämnade den 5 november, i mina svar på de interpellationer
              som då debatterades, ytterligare exempel på insatser som görs
              såväl på lagstiftningsnivå som på myndighetsnivå.
            </seg>
            <seg n="8950f87c">
              Jag vill avslutningsvis understryka att arbetsmarknadens parter
              har en viktig roll som pådrivare för bättre förebyggande arbetsmiljöarbete.
              Jag har därför nära kontakt med parterna i arbetsmiljöfrågorna
              och kommer att fortsätta att ta upp hur vi bäst kan samarbeta
              vidare för att främja en god arbetsmiljö som förebygger ohälsa
              och olyckor i arbetslivet.
            </seg>
            <seg n="72cc957c">
              Min bedömning är att industrins behov av rådgivning, kontroll
              och tillsyn kommer att kunna tillgodoses.
            </seg>
          </u>
          <note type="speaker" n="a64163b5">
            Anf. 89 TOMAS NILSSON (S):
          </note>
          <u who="Q12006677" xml:id="i-ced0ace026c21f1d-3" n="40aa79a7">
            <seg n="c5f533a8">
              Herr talman! Jag tackar ministern för svaret. Vi kan se nu att
              regeringens hårda besparingar på Arbetsmiljöverket slår hårt mot
              de norra delarna av landet. Arbetsmiljöverket ska omorganiseras,
              inte för att arbetsmiljön är bättre utan för att man ska klara
              de ekonomiska målen.
            </seg>
            <seg n="e0e11315">
              Norrbotten är i dag den region där industrin expanderar som mest.
              Vi har den största tillväxten i hela landet. Gruvorna blir djupare,
              och brytningen blir mer avancerad. Dagbrotten blir bredare, och
              nya gruvor tillkommer med nya aktörer i både Norrbotten och Västerbotten.
              Storföretagen kör på, och mängder av företag – nya som gamla –
              växer med den tunga industrin. Samtidigt har vi en byggindustri
              som kommer att sysselsätta många i de omfattande samhällsomvandlingarna
              i Malmfälten.
            </seg>
            <seg n="569a43d8">
              Herr talman! Det ser ljust ut för jobben och tillväxten i Norrbotten,
              men det gör det inte för arbetsmiljön. Många av jobben inom den
              tunga industrin är riskfyllt arbete. Därför gäller det att ha
              kunskap om hur man hanterar riskerna för att undvika olyckor.
              Ju mer man hanterar risker fel, desto farligare blir det.
            </seg>
            <seg n="8cdf8a90">
              12 döda och 4 000 sjukskrivna – det är facit för anmälda arbetsplatsolyckor
              i Norrbotten de senaste åren, från 2009 till 2013. Samtliga olyckor
              är kopplade till industrin eller till maskiner. Under samma tid
              inträffade 219 dödsolyckor i Sverige, samtidigt som det årligen
              i landet registreras upp emot 30 000 olyckor kopplade till jobbet
              med sjukfrånvaro som följd.
            </seg>
            <seg n="6755071f">
              Herr talman! Varje arbetsplatsolycka är ett misslyckande och
              en stor tragedi för anhöriga. Men det är viktigt att vi lär oss
              någonting av olyckorna och vad som orsakar dem. Vi vet i dag att
              arbetsolyckor och ohälsa ofta uppstår på grund av att arbetsgivare
              och arbetstagare inte kan få råd från experter om hur de ska förebygga
              och lösa arbetsmiljöproblemen med bra rutiner.
            </seg>
            <seg n="cb00dc04">
              När regeringen under flera år kraftigt har minskat anslagen till
              Arbetsmiljöverket begränsas den verksamhet som just nu är inriktad
              på att förebygga risker genom kontroll och tillsyn. Nästa år måste
              Arbetsmiljöverket återigen minskas med motsvarande 10 anställda.
              Till 2017 är man nere på endast 200 inspektörer. Jämförelsevis
              kan man nämna att det fanns 380 inspektörer år 2006.
            </seg>
            <seg n="aa0ec772">
              Arbetsmarknadsministern säger i sitt svar att bedömningen är
              att industrins behov kommer att kunna tillgodoses. Har ministern
              fört dialog med industrin om vad deras bedömning är av omorganisationen?
              Det har jag gjort, och bland andra gruvindustrin delar inte arbetsmarknadsministerns
              slutsatser.
            </seg>
            <seg n="70eeb856">
              Min fråga till arbetsmarknadsministern är: Har arbetsmarknadsministern
              läst och tagit del av rapporten om den nya omorganisationen? Om
              svaret är ja: Kommer då arbetsmarknadsministern fortfarande att
              hävda att Arbetsmiljöverket i sin nya organisation i Norrbotten
              fortsatt kommer att ha resurser för att bistå den tunga industrin
              samt den övriga industrin med nödvändiga tillsynskontroller? Kontrollerna
              ska då ske av inspektörer som är experter inom sitt område och
              som kan bistå industrins behov av rådgivande funktioner.
            </seg>
          </u>
          <note type="speaker" n="2a5b4479">
            Anf. 90 HANIF BALI (M):
          </note>
          <u who="Q5564796" xml:id="i-88e2c679d0534b10-2" n="e94aca6f">
            <seg n="265de3f4">
              Herr talman! Detta är såklart allvarliga och viktiga frågor som
              berör många. Många människor går till jobbet, och säkerhet och
              trygghet på jobbet är viktigt.
            </seg>
            <seg n="6d7d9fff">
              Därför är det intressant att titta på siffrorna för hur utvecklingen
              har varit sedan 2006. Det som Socialdemokraterna framför som lösningen
              på problemen i vår arbetsmiljö, nämligen Arbetslivsinstitutet
              och Arbetsmiljöverket och det sätt på vilket de vill organisera
              arbetsmiljön, visar tydligt på en sak. Vi har provat det, och
              det gav dåligt resultat.
            </seg>
            <seg n="356c43c0">
              Faktum är att om vi tittar på till exempel antalet dödsolyckor
              per arbetad timme i det här landet ser vi att det sedan 2006 har
              minskat med 40 procent. Trots detta vill Socialdemokraterna tillbaka
              till den gamla modellen. Hur får ni det att gå ihop?
            </seg>
            <seg n="4057e90a">
              Ni försöker bildsätta detta och säger att det har blivit värre.
              Jag undrar om ni har bjudit in Bagdad Bob till Bommersvik. Det
              här går ju inte ihop – siffrorna går inte ihop! Om man tittar
              på antalet arbetsolyckor med frånvaro per arbetad timme ser man
              att det har minskat med runt 8 procent. Det är en minskning sedan
              2006. Jag undrar: Vem är det som ni försöker bildsätta för? Handlar
              det om nomineringsperioder i facket eller någonting sådant? Vem
              är det som ni försöker bildsätta denna alternativa verklighet
              för?
            </seg>
            <seg n="ce551cf3">
              Siffrorna pekar positivt, nämligen på att dödsolyckorna minskar.
              Dödsolyckorna per arbetad timme minskar. Sjukfrånvaron på grund
              av olyckor minskar. Arbetsplatsolyckorna per arbetad timme minskar.
              Så ser verkligheten ut, och inte som den alternativa verklighet
              som Tomas Nilsson nu målar upp.
            </seg>
          </u>
          <note type="speaker" n="76a77a45">
            Anf. 91 EVA-LENA JANSSON (S):
          </note>
          <u who="Q3374622" xml:id="i-50fb30c1bfc2d47c-0" n="4dde5c4e">
            <seg n="efa98095">
              Herr talman! De personer som har jobbat med arbetsmiljöfrågor
              under lång tid tror jag är väl medvetna om vilket viktigt jobb
              som Arbetsmiljöverket utför. De vet också vilken tillgång Arbetslivsinstitutet
              har varit för att förebygga och se vad som orsakar ohälsa i arbetslivet.
            </seg>
            <seg n="9708c4d2">
              Herr talman! Hanif Bali drar den märkliga slutsatsen att nedläggningen
              av Arbetslivsinstitutet har inneburit att antalet olyckor i arbetslivet
              har minskat. Med detta resonemang skulle man naturligtvis lägga
              ned Arbetsmiljöverket också, för om man lägger ned myndigheter
              som sysslar med viktiga frågor som har med arbetslivet att göra
              får det tydligen effekten att de problem som de jobbar med försvinner.
              Riktigt så enkelt är det inte.
            </seg>
            <seg n="16bfa456">
              Det Tomas Nilsson försöker redovisa är att om man inte har en
              daglig och nära kontakt med den myndighet som ska vara med och
              bidra till att vi får ett hållbart arbetsliv får det negativa
              konsekvenser på ett regionalt plan. Det är klart att det är enkelt
              för en del personer som befinner sig i storstäder, där Arbetsmiljöverket
              naturligtvis kommer att vara mycket mer närvarande, att säga att
              detta inte är något problem. Men den industri som finns uppe i
              Norrbotten är, precis som Tomas Nilsson redogör för, en av de
              mest olycksdrabbade. Där finns också en stor förbättringspotential.
              Om man kan göra detta arbete ihop med dem som är proffs på frågan,
              nämligen Arbetsmiljöverket och forskare, vill man såklart lyfta
              upp frågan.
            </seg>
            <seg n="d272a0e9">
              Min fråga till arbetsmarknadsministern utifrån den diskussion
              som vi tidigare har haft om arbetsmiljö är denna: Är regeringen
              beredd att satsa på Arbetsmiljöverket för att minska arbetsolyckor
              och dödsfall ännu mer i Sverige?
            </seg>
          </u>
          <note type="speaker" n="03c68716">
            Anf. 92 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-5" n="abf11989">
            <seg n="0c27327f">
              Herr talman! Låt mig börja med att tacka Tomas Nilsson för interpellationen.
              Jag har i tidigare svar på frågor och interpellationer redogjort
              för min och regeringens syn på arbetsmiljöpolitiken, och jag vet
              att Tomas Nilsson också var med i debatten den 5 november.
            </seg>
            <seg n="92463f9e">
              Men låt mig ändå, även om jag har sagt det tidigare, säga att
              det är regeringens ambition att arbetsmiljön på alla arbetsplatser
              ska vara bra. Vår arbetsmarknad ska präglas av goda villkor, trygga
              och bra arbetsmiljöer och ett starkt skydd för grundläggande rättigheter.
              I det här arbetet finns många parter. Arbetsmiljöverket är en
              part. Det är en tillsynsmyndighet men också en informations- och
              kunskapsmyndighet. Att man nu gör en omorganisation och väljer
              att förändra strukturen är myndighetens lednings eget val. Regeringen
              eller jag som arbetsmarknadsminister bestämmer inte var olika
              lokalkontor ska finnas. Deras grunduppdrag är detsamma, men de
              väljer själva hur de organiserar sig.
            </seg>
            <seg n="d7cb31ae">
              Som jag sade tidigare har regeringen från 2009 till 2013 tillfört
              extra resurser till verket för olika satsningar. Det handlar om
              både information och tillsyn. Man har också utvecklat information
              och kommunikation med särskilt fokus på de allra minsta arbetsplatserna.
              Det är ofta där som risker för allvarliga olycksfall finns, även
              om de såklart också finns på stora arbetsplatser. Regeringen kommer
              även nästa år att förstärka verkets resurser för kunskapsspridning.
            </seg>
            <seg n="e26d0021">
              Det som den här frågan, som jag fick av Tomas Nilsson, handlar
              om är hur man ska säkerställa att även Norrbotten och Västerbotten
              ska få del av detta. Arbetsmiljöverkets uppdrag ligger fast, men
              det är verkets egen ledning som bestämmer hur man organiserar
              sig.
            </seg>
          </u>
          <note type="speaker" n="eb17e470">
            Anf. 93 TOMAS NILSSON (S):
          </note>
          <u who="Q12006677" xml:id="i-ced0ace026c21f1d-4" n="40aa79a7">
            <seg n="c569b766">
              Herr talman! Tack, ministern, för svaret! Jag skrev min interpellation
              mot bakgrund av de förändringar som nu sker i Norrbotten och Västerbotten.
              Jag kan konstatera att verket har en ny strategisk plan, en ny
              styrmodell samt begränsade ekonomiska resurser. Det kommer att
              bli färre anställda på Arbetsmiljöverket, och de kommer att hamna
              under större press. Följden kommer att bli färre inspektioner.
              Det kommer att bli svårare för skyddsombud och arbetsgivare att
              träffa och kalla på inspektörer vid behov.
            </seg>
            <seg n="49826e10">
              Eftersom man kan konstatera att arbetsolyckor och ohälsa ofta
              uppstår på grund av att arbetsgivare och arbetstagare inte kan
              få råd från experter om hur de ska förebygga och lösa arbetsmiljöproblem
              med bra rutiner blir jag mycket orolig över den nya organisation
              som träder i kraft efter årsskiftet.
            </seg>
            <seg n="0d9cdb30">
              Ett av förslagen är att använda ett matematiskt synsätt och en
              metod där antalet inspektörer ska beräknas på hur många arbetsställen
              som finns med fler än fem anställda inom regionen. Det kan då
              betyda att nuvarande 36 inspektörer från Härnösand och norrut
              kan bli 23–25 stycken. Samtidigt drar man ned antalet jurister
              och administratörer som är till hjälp så att inspektörerna lättare
              kan vara ute på besök och tillsynskontroller.
            </seg>
            <seg n="2262c364">
              Herr talman! Norrbotten har en stark tillväxt och stora behov
              inom arbetsmiljöområdet. Då blir det svårt att möta efterfrågan
              från vår tunga industri och det framtida byggandet i Norrbotten
              när det gäller besök och rådgivning. Det bekymrar mig oerhört
              mycket när jag ser att tanken är att man ska ha allmäninspektörer
              som ska kunna lite om väldigt många arbetsplatser, vilket med
              säkerhet kommer att göra att kvalificerad kompetens försvinner
              när den behövs som bäst.
            </seg>
            <seg n="2d1b2fe1">
              Det finns många branscher där det är absolut nödvändigt med experter
              för att bedöma och fatta rätt beslut. En sådan bransch är gruvnäringen.
              Gruvkompetens för en arbetsmiljöinspektör går i huvudsak inte
              att läsa sig till. Den kunskapen får man genom många års erfarenhet
              från gruvor samt genom många besök vid gruvorna och samtal med
              arbetsgivare, fackliga organisationer och i huvudsak med skyddsombud
              och huvudskyddsombud.
            </seg>
            <seg n="c56022cf">
              Herr talman! Detta synsätt är cyniskt. Enligt flera av Arbetsmiljöverkets
              föreskrifter krävs det för vissa arbetsmoment en flerårig kompetens
              innan man bedöms klara jobbet fullt ut och kunna göra rätt bedömningar
              och fatta rätt och säkra beslut.
            </seg>
            <seg n="b04be78a">
              Som exempel kan vi ta gruvnäringen. Skrotning och säkring av
              berg är ett av de viktigaste jobben för att göra gruvan säker
              och för att vi ska kunna ha underjordsgruvor. Det krävs tre års
              erfarenhet innan man bedöms som färdig skrotare. Vad händer om
              en erfaren skrotare drar linan och stänger området för att han
              bedömer det som farligt? Ska då en inspektör som kanske aldrig
              har jobbat med gruvindustrin bedöma vilka åtgärder som behöver
              vidtas innan man öppnar området för produktion igen? Detta faller
              på sin egen orimlighet.
            </seg>
            <seg n="a212dc79">
              Hur kan vi försäkra oss om att det kommer att finnas expertkompetens
              när den behövs som bäst?
            </seg>
          </u>
          <note type="speaker" n="d45ebb72">
            Anf. 94 HANIF BALI (M):
          </note>
          <u who="Q5564796" xml:id="i-88e2c679d0534b10-3" n="e94aca6f">
            <seg n="aaf45ea7">
              Herr talman! Jag vill tacka Eva-Lena Jansson som gjorde ett fantastiskt
              inlägg som stärkte tesen att det inte finns någon korrelation
              mellan nedläggandet av Arbetslivsinstitutet och att siffrorna
              har blivit bättre. Det bevisar också en annan sak, nämligen att
              det inte finns någon korrelation mellan Arbetslivsinstitutets
              existens och att arbetsmiljön pekar i en positiv riktning. En
              korrelation funkar ju inte bara åt ena hållet utan åt andra hållet
              också.
            </seg>
            <seg n="54a1545f">
              Det vi har gjort är inte att vi har förbjudit folk att forska
              om arbetsmiljö, utan vi har sagt att den forskningen ska bedrivas
              där forskning bedrivs, nämligen på våra högskolor och universitet.
              Det är där forskning bedrivs i det här landet.
            </seg>
            <seg n="124be8c6">
              Vi har inte kunnat se någon negativ utveckling på arbetsplatsolyckorna
              eller på dödsfallen. Per arbetad timme har det blivit bättre.
              Antalet dödsfall per arbetad timme har kraftigt reducerats. Andelen
              sjukfrånvaro på grund av arbetsplatsolyckor har minskat kraftigt
              samtidigt som antalet arbetade timmar ökar.
            </seg>
            <seg n="36526c9e">
              Det vill Socialdemokraterna sätta emot och säga att det är åt
              skogen och att de vill göra som de gjorde för sju år sedan. Men
              den logiken hänger inte ihop. När utvecklingen är positiv kan
              man inte dra i nödbromsen och backa. Det är ett helt felaktigt
              sätt att bedriva politik på.
            </seg>
            <seg n="366905e5">
              Var snälla och håll er till fakta och till den statistik som
              finns från Arbetsmiljöverket.
            </seg>
          </u>
          <note type="speaker" n="9b23892e">
            Anf. 95 EVA-LENA JANSSON (S):
          </note>
          <u who="Q3374622" xml:id="i-50fb30c1bfc2d47c-1" n="4dde5c4e">
            <seg n="6787f661">
              Herr talman! Jag ska informera Hanif Bali om en användbar sida.
              Den heter www.av.se och är Arbetsmiljöverkets hemsida. I Arbetsmiljöverkets
              officiella rapport står det att antalet anmälda arbetsskador ökade
              under år 2012. De ökade. Antalet går alltså upp. Vidare står det
              att även anmälda arbetssjukdomar ökade. Antalet går upp där med,
              alltså. Andelen dödsolyckor minskade, står det också. Dödsolyckorna
              går alltså ned och blir färre.
            </seg>
            <seg n="50ca3ad8">
              Men vi är inte nöjda. Vi tycker inte att det är bra att människor
              dör på jobbet, även om det är färre förra året. Vi tycker att
              det är för djävligt, rent ut sagt, att människor går till jobbet
              och aldrig mer kommer tillbaka. Därför vill vi att de fackliga
              företrädarna och arbetsgivarna ska kunna få stöd i sitt arbete
              genom Arbetsmiljöverket.
            </seg>
            <seg n="52b58f6f">
              Vi tror också att en framgångsfaktor för ett bra arbetsmiljöarbete
              har varit att det har funnits ett arbetslivsinstitut som har varit
              proffs på frågan och som har varit en stor tillgång för skyddsombuden.
              Jag vet inte om Hanif Bali eller arbetsmarknadsministern har erfarenhet
              av att jobba som skyddsombud, men jag har en viss erfarenhet av
              det – den är visserligen sju år gammal nu – och jag känner många
              som har varit aktiva som skyddsombud och som är det fortfarande.
              De beskriver hur bra den här databasen och den forskning som bedrevs
              faktiskt var.
            </seg>
            <seg n="9cf08c03">
              Sedan kan forskning naturligtvis bedrivas utspritt, men jag vet
              att det finns bra incitament för att ha den på ett och samma ställe.
              När vi pratar om att vi har en nollvision och vill åstadkomma
              noll dödsfall på arbetsplatserna är det arbete som Arbetsmiljöverket
              gör viktigt. Då är det viktigt att de finns på regional nivå och
              inte bara i Helsingfors.
            </seg>
          </u>
          <note type="speaker" n="d0fc3234">
            Anf. 96 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-6" n="abf11989">
            <seg n="d702a3de">
              Herr talman! Jag återgår till interpellationen och frågan som
              Tomas Nilsson har ställt till mig, nämligen om Norrbotten och
              Västerbotten.
            </seg>
            <seg n="5a46f3de">
              Vad är det som avgör vad som är en bra arbetsmiljö i en gruva
              i Norrbotten, i en industri i Västra Götaland eller på ett kafé
              i Nordmaling? Det är såklart många faktorer. Arbetsgivaren har
              huvudansvaret för att upprätthålla en god arbetsmiljö men ska
              också göra det i samverkan med parterna. Det var just samverkan
              och samarbete som vi talade en hel del om den 5 november och som
              är enormt viktigt.
            </seg>
            <seg n="7f24e48a">
              Arbetsmiljöverket har en viktig uppgift när det gäller tillsyn
              men också information och kunskapsspridning. I debatten kan det
              nästan låta som att det är Arbetsmiljöverket och inte Arbetslivsinstitutet
              som är nedlagt. Så är inte fallet. Arbetsmiljöverket arbetar och
              har större anslag i dag än de hade 2009. De har gjort en omorganisation.
              Hur den ser ut ansvarar verkets ledning för, men uppdraget ligger
              fortfarande fast.
            </seg>
            <seg n="73ca77f1">
              Jag tror, som sagt var, att samverkan mellan parterna och såklart
              det tydliga arbetsmiljöansvaret för arbetsgivarna också är viktiga
              att poängtera i debatten, inte bara eventuella institut som har
              lagts ned.
            </seg>
          </u>
          <note type="speaker" n="0117ab7f">
            Anf. 97 TOMAS NILSSON (S):
          </note>
          <u who="Q12006677" xml:id="i-ced0ace026c21f1d-5" n="40aa79a7">
            <seg n="e3a5e131">
              Herr talman! Tack, ministern, för svaret!
            </seg>
            <seg n="9f8d1826">
              Jag funderar över precis det som Eva-Lena uttrycker, nämligen
              att varje dödsolycka, olycka eller arbetsskada är ett totalt misslyckande.
              Det är det det handlar om. Att antalet dödsolyckor sedan har sjunkit
              tillfälligt på vissa ställen innebär inte att arbetsmiljön har
              blivit mycket bättre. Om det nu är som man hävdar, att arbetsmiljön
              har blivit mycket bättre, varför är det då svårt för regeringen
              att säga att vi ska ha nolltolerans mot dödsolyckor? Varför är
              det svårt att säga det?
            </seg>
            <seg n="a636ff65">
              Jag tror helt enkelt att vi har fått förklaringen här i dag.
              Vi vet att det successivt kommer att bli färre inspektörer, färre
              inspektörer med expertkompetens som kan gå in och bedöma. Vi vet
              också att skyddsombudens anslag har minskats rejält sedan man
              lade ned Arbetslivsinstitutet. När man hänvisar till Arbetsmiljöverkets
              parter undrar jag varför man har tagit bort anslagen när man visste
              att de även utbildar skyddsombuden.
            </seg>
            <seg n="838d4537">
              Jag kan bara konstatera att vi behöver en ny regering som tar
              arbetsmiljön på allvar, som ger goda förutsättningar för ett långt
              och hållbart arbetsliv – ett arbetsliv som gör att man kan jobba
              fram till befintlig pensionsålder – och som ger förutsättningar
              för en värdig pension utan förslitningsskador och arbetsrelaterade
              sjukdomar.
            </seg>
          </u>
          <note type="speaker" n="20310d57">
            Anf. 98 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-7" n="abf11989">
            <seg n="88ca52aa">
              Herr talman! Varje olycka med dödlig utgång är en olycka för
              mycket. Ingen ska behöva gå till jobbet för att sedan aldrig komma
              hem till en familj som väntar. Det är en gemensam målbild för
              oss alla här inne i kammaren.
            </seg>
            <seg n="bf31c12e">
              Men Socialdemokraterna gör det alldeles för enkelt för sig när
              de hela tiden kopplar samman arbetsmiljöarbete och antalet dödsolyckor
              med resurserna till Arbetsmiljöverket. Frågorna är mycket mer
              komplexa. Om antalet dödsolyckor bara beror på resurserna till
              Arbetsmiljöverket undrar jag varför dödsolyckorna ökade under
              vissa år på 2000-talet när Socialdemokraterna hade makten. År
              2000 dog 65 personer, 2001 dog 61, 2002 dog 65, 2003 dog 56, 2004
              dog 57 och 2005 dog 68. Jag vill inte diskutera att ett visst
              politiskt parti har ansvar för att de här personerna dog i början
              av 2000-talet. 2009 uppmättes dock det lägsta antalet dödsfall
              sedan 1950-talet; det var 41 dödsolyckor 2009.
            </seg>
            <seg n="d5333cf1">
              Jag menar att det är att göra det alldeles för lätt för sig när
              man bara kopplar ihop anslag och dödsolyckor, vilket har gjorts
              vid flera tillfällen i debatten under de senaste veckorna.
            </seg>
            <seg n="da8661e0">
              Varje person som dör i arbetslivet, herr talman, är en person
              för mycket. Därför är det viktigt att Arbetsmiljöverket är spetsigt
              och gör det verket ska göra med tillsyn, kunskap och information
              men också att parterna samarbetar väl om dessa frågor.
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="ffa84235">
            16 § Svar på interpellation 2013/14:105 om försäkringsskydd för
            lönebidragsanställda med flera
          </note>
          <note type="speaker" n="dbf40b99">
            Anf. 99 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-8" n="abf11989">
            <seg n="76799499">
              Herr talman! Teres Lindberg har frågat mig vilka åtgärder jag
              avser att vidta mot bakgrund av att ett stort antal anställda
              med lönebidrag, skyddat arbete, utvecklingsanställning eller trygghetsanställning
              inte omfattas av de försäkringar som de har rätt till.
            </seg>
            <seg n="7e8e7675">
              I juli 2011 beslutade regeringen om en ändring avseende kravet
              på arbetsmarknadsförsäkringar vid anvisning till en anställning
              med lönestöd. Ändringen innebar att kravet lättades upp något
              när det gäller att en anvisning till en anställning med lönebidrag
              endast får ske om lön och andra anställningsförmåner följer kollektivavtal
              eller är likvärdiga med förmåner enligt kollektivavtal inom branschen.
              Likvärdighet ska gälla i väsentliga delar. Motivet till ändringen
              av försäkringskravet var att arbetsgivare utan kollektivavtal
              sedan oktober 2007 inte kunde teckna nödvändiga tilläggsförsäkringar
              hos de partsägda försäkringsbolagen för anställda med lönebidrag.
              Arbetsförmedlingens arbete med att hitta anställningar för personer
              med lönestöd hade därmed försvårats. Syftet med ändringen var
              att underlätta för personer med lönestöd att komma i arbete samtidigt
              som den anställde tillförsäkras goda arbetsvillkor.
            </seg>
            <seg n="706e36fd">
              I juni 2011 gav regeringen FunkA-utredningen i uppdrag att följa
              upp effekterna av denna regeländring samt att analysera och föreslå
              hur regelverket för försäkringsskyddet på sikt bör utformas. Utredningens
              betänkande (SOU 2012:92) har remitterats och bereds för närvarande
              inom Regeringskansliet. Regeringen har också nyligen beslutat
              om en utredning om felaktiga utbetalningar inom den arbetsmarknadspolitiska
              verksamheten (dir 2013:31). Utredningen ska redovisa sitt uppdrag
              senast den 31 mars 2014.
            </seg>
            <seg n="c7caaf8b">
              Med det sagt vill jag dock betona att Arbetsförmedlingen ska
              säkerställa en god kontroll i sin verksamhet. Inför beslut ska
              arbetsförmedlare informera arbetsgivaren om dennes skyldighet
              att erbjuda försäkringar samt kontrollera att arbetsgivaren har
              tecknat minst de försäkringar som krävs. Jag förutsätter att myndigheten
              kontinuerligt ser över hur detta görs.
            </seg>
            <seg n="e50bdada">
              Arbetsförmedlingen beslutade 2011 om en intern instruktion för
              hur handläggare ska säkerställa korrekta beslut om lönebidrag.
              Denna instruktion i kombination med arbetsförmedlarnas professionella
              bedömningar ska innebära ökade möjligheter att förhindra att anställda
              med lönestöd inte omfattas av de försäkringar som de har rätt
              till.
            </seg>
          </u>
          <note type="speaker" n="74219ffd">
            Anf. 100 TERES LINDBERG (S):
          </note>
          <u who="Q4962466" xml:id="i-d55d5042e1df0c2b-0" n="b57403ac">
            <seg n="70bf8efc">
              Herr talman! Jag ber att få tacka arbetsmarknadsministern för
              svaret.
            </seg>
            <seg n="ccbb021a">
              Förra våren var debatten intensiv kring Arbetsförmedlingens förmåga
              att se till att arbetsgivare som har anställda med lönebidrag
              också har försäkringar enligt kollektivavtal eller motsvarande.
              Mediernas fokus har blåst över, men problemen är kvar – om man
              inte vidtar åtgärder. Det är detta min interpellation handlar
              om.
            </seg>
            <seg n="45d0892a">
              Arbetsmarknadsministern levererar inte några konkreta svar.
            </seg>
            <seg n="547e4c34">
              Det är många som vittnar om hur Arbetsförmedlingen struntar i
              att kontrollera om arbetsgivarna har försäkringar. Den genomgång
              som riksdagens utredningstjänst, efter mycket om och men, till
              slut gjorde 2012 visar att 11 procent av de berörda arbetsgivarna
              inte har tecknat arbetsskadeförsäkring och att 9 procent av dem
              som har anställningar med lönebidrag saknar försäkring.
            </seg>
            <seg n="febcc1fc">
              Det är totalt 6 300 personer som har anställningar med lönebidrag
              som går till jobbet varje dag utan att arbetsgivaren betalar de
              försäkringar som den anställde har rätt till. Arbetsgivaren får
              dessutom ersättning för försäkringarna som man är skyldig att
              erhålla men uppenbarligen struntar i. De allra flesta anställda
              med lönebidrag är helt ovetande om detta. Det är först när en
              olycka inträffar som man inser problemet.
            </seg>
            <seg n="7f9ee8fe">
              De som kan få lönebidragsanställning är de som har någon form
              av funktionsnedsättning. Många gånger är denna funktionsnedsättning
              kritisk. Själva syftet är att det ska vara lättare att komma in
              och få ett arbete, att kunna behålla ett arbete alternativt att
              det ska övergå till en ordinarie anställning.
            </seg>
            <seg n="8ff51e0a">
              Lönebidragsanställningen ger helt enkelt individen en lite jobbigare
              morgon men ett betydligt bättre liv. Men det är oanständigt att
              Arbetsförmedlingen inte klarar av att utföra kontrollen av att
              arbetsgivare har tecknat försäkringar. Berättelserna om detta
              är många gånger hårresande.
            </seg>
            <seg n="cbe9e64b">
              Jag vet inte om arbetsmarknadsministern har hört talas om Klas,
              som i många år jobbade som borrare i Malmfälten. Kanske var det
              just det jobbet som satte sig i lungorna till slut, eller så var
              det något annat. Men Klas fick bindväv och ärr i lungorna, vilket
              innebar att lungorna gjorde motstånd varje gång han sög efter
              luft. Han led av lungfibros. Jakten på ett lättare jobb tog Klas
              och hans familj till Skåne. Arbetsförmedlingen ordnade arbetsträning
              på ett kafé. Efter hand blev det en anställning med lönebidrag.
            </seg>
            <seg n="53f05a03">
              Vad Klas inte visste var att han var oförsäkrad. Odjuret i lungorna
              svällde, och han blev tvungen att göra en lungtransplantation.
              När han återhämtade sig skickade han in papper till Afa Försäkring
              för att begära utfyllnad i sjukpenningen. Men svaret blev nej.
              Kaféet som fått lönebidrag och ersättning för hans försäkringar
              hade inte betalat någon försäkring. Eftersom Arbetsförmedlingen
              inte hade kontrollerat detta gick man helt enkelt med på att betala
              Klas pengarna. Vi skattebetalare betalade alltså två gånger.
            </seg>
            <seg n="5fa485c2">
              Sedan kom höstmorgonen när Klas inte vaknade ur sin sömn. Om
              Klas hade varit försäkrad på sitt jobb hade hans fru och barn,
              hans efterlevande, fått 200 000 kronor efter hans död. Men försäkringen
              fanns inte, och Arbetsförmedlingen tyckte inte längre att de bar
              ansvar för felet.
            </seg>
            <seg n="5fb861a1">
              När ska ministern lägga fram de förslag som rättar till det faktum
              att ett stort antal anställda med lönebidrag, skyddat arbete eller
              utvecklingsanställning inte omfattas av de försäkringar de har
              rätt till?
            </seg>
          </u>
          <note type="speaker" n="066d33d9">
            Anf. 101 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-9" n="abf11989">
            <seg n="c201ede9">
              Herr talman! Låt mig vara tydlig. För att en arbetsgivare ska
              få anställa någon med lönebidrag ska arbetsgivaren ha ett försäkringsskydd
              för personen. Det kan man ha via kollektivavtal. Då ingår försäkringsskyddet
              automatiskt. Om det saknas kollektivavtal måste arbetsgivaren
              teckna tre försäkringar. Det är arbetsskadeförsäkring, livförsäkring
              och tjänstepensionsförsäkring.
            </seg>
            <seg n="d2556f05">
              Arbetsförmedlingen har i uppdrag att bevilja lönebidragsanställningar
              bara om arbetsgivaren kan uppvisa att hon eller han har de försäkringarna.
              Arbetsgivaren ska intyga att försäkringarna finns för personen.
              Utöver detta begär Arbetsförmedlingen också in en kopia av försäkringsbrevet.
              Först därefter ska lönebidrag beviljas.
            </seg>
            <seg n="43ea2e42">
              Det här är en tydlig uppgift för Arbetsförmedlingen, det vill
              säga att gå till väga på det sätt jag beskrev och säkerställa
              en god kontroll av försäkringsskyddet. Det är grunden, och det
              är uppgiften för Arbetsförmedlingen. På något annat sätt ska det
              inte vara.
            </seg>
            <seg n="d123eaa5">
              Vi kan aldrig någonsin acceptera fusk eller utnyttjande. Det
              är också därför vi har tillsatt utredningen som ska se över det
              oseriösa beteendet och de oseriösa aktörerna på marknaden. Utredningen
              ska titta på överutnyttjande och andra felaktigheter i samband
              med olika ekonomiska utbetalningar till arbetsgivare.
            </seg>
            <seg n="5c269381">
              Arbetsförmedlingen ska aldrig betala ut eller ge ett okej till
              en lönebidragsutbetalning om inte arbetsgivaren har tecknat de
              försäkringar som behövs.
            </seg>
          </u>
          <note type="speaker" n="fea54977">
            Anf. 102 TERES LINDBERG (S):
          </note>
          <u who="Q4962466" xml:id="i-d55d5042e1df0c2b-1" n="b57403ac">
            <seg n="6d4011ff">
              Herr talman! Arbetsmarknadsministern förutsätter att Arbetsförmedlingen
              som myndighet har en god kontroll. Hon hänvisade i sitt svar till
              att myndigheten har en intern instruktion som togs fram 2011 som
              ska säkerställa korrekta beslut om lönebidrag.
            </seg>
            <seg n="860c814d">
              Om jag var minister med ansvar för dessa frågor skulle jag vara
              lite mer försiktig i mina antaganden och förutsättningar.
            </seg>
            <seg n="42a378c1">
              Utredningen från riksdagens utredningstjänst, som jag hänvisade
              till i min interpellation, gjordes året efter det att Arbetsförmedlingen
              beslutade om den interna instruktionen. Metoden man använde på
              utredningstjänsten var att man under maj månad 2012 samkörde register
              från Arbetsförmedlingen och Fora, det vill säga försäkringslösningen
              för arbetsskadeförsäkringar inom alla sektorer utom staten. Resultatet
              av samkörningen visade att 6 300 personer stod utan försäkringslösning.
              Så bra fungerar Arbetsförmedlingens interna instruktion.
            </seg>
            <seg n="f15630ab">
              Arbetsmarknadsministern hänvisar också till FunkA-utredningens
              betänkande som bereds inom Regeringskansliet. Det har gått närmare
              ett år sedan utredningen presenterades. Hur går arbetet? Utredningen
              föreslår till exempel att staten ska ta ansvar för försäkringsskyddet
              om arbetsgivaren saknar kollektivavtalsenliga försäkringar. Det
              skulle jag gärna vilja att ministern svarar på.
            </seg>
            <seg n="91f8b735">
              Herr talman! Det behövs konkreta åtgärder, annars kommer vi inte
              till rätta med problemen. Annars kommer andra att drabbas, andra
              med liknande öden som Klas med lungfibros och hans efterlevande.
              När kommer arbetsmarknadsministern att lägga fram förslag som
              rättar till det faktum att ett stort antal anställda med lönebidrag,
              med skyddat arbete eller med utvecklingsanställning inte omfattas
              av de försäkringar de har rätt till?
            </seg>
          </u>
          <note type="speaker" n="8d0082ad">
            Anf. 103 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-10" n="abf11989">
            <seg n="d57b76bb">
              Herr talman! Precis som Teres Lindberg säger och som jag tidigare
              var inne på ska Arbetsförmedlingen över huvud taget inte betala
              ut lönestöd till företag som inte är anslutna till dessa avtal.
              Det är jag alldeles säker på. Vi är tydliga med att det inte ska
              ske. Ändå sker detta. Det är därför det är viktigt, vilket uppdagades
              förra året och som har tagits med i utredningen, att det ska vara
              lättare att hitta de oseriösa aktörerna.
            </seg>
            <seg n="b721dc86">
              Men Arbetsförmedlingen måste också innan den utredningen är klar
              jobba aktivt med frågan. Arbetsförmedlingen har i sina kontakter
              med departementet visat att man arbetar efter en lista med flera
              punkter. Man har till exempel intensifierat stickprovskontrollerna.
              Det handlar om många företag. Man kommer också att införa en teknisk
              spärr så att det krävs två signaturer för att någon ska kunna
              godkänna ett beslut. Det är inte bara en arbetsförmedlare som
              ska fatta beslut. Det har tidigare varit ett krav att två personer
              ska godkänna beslutet, men nu blir det även ett tekniskt krav
              så att det inte går att fatta beslut själv.
            </seg>
            <seg n="99ae5276">
              Arbetsförmedlingen ser också över kunskaperna hos handläggare
              och chefer i fråga om lönebidrag. Det finns mycket kvar att göra
              hos Arbetsförmedlingen så att varje person på svensk arbetsmarknad
              som har lönebidrag också ska ha det skydd man har rätt till. Det
              är min utgångspunkt att Arbetsförmedlingen i arbetet efter allt
              det som kom fram förra året ska tillse att varje person som via
              Arbetsförmedlingen får lönebidraget också ska vara skyddad.
            </seg>
          </u>
          <note type="speaker" n="a6b8e727">
            Anf. 104 TERES LINDBERG (S):
          </note>
          <u who="Q4962466" xml:id="i-d55d5042e1df0c2b-2" n="b57403ac">
            <seg n="39f4d0a8">
              Herr talman! Det är dags att gå från ord till handling. Det är
              bra att arbetsmarknadsministern inser problemen, men det händer
              inte tillräckligt från regeringens sida. Det är därför vi har
              exempel som Klas.
            </seg>
            <seg n="0801623c">
              Eller låt oss se på Martin, en ung kille som efter en lång tids
              sjukdom får ett jobb på ett it-företag. Han krockar på vägen till
              arbetet. Hans mamma, som är långtidssjuk, klarar inte av att betala
              hans begravning. Det är något hon hade fått ersättning för om
              han hade haft den försäkring han hade rätt till, om han hade haft
              den försäkring som staten faktiskt betalar för.
            </seg>
            <seg n="0e805b1f">
              Eller låt oss se på Ann-Marie, som jobbade på en mäklarfirma
              med lönebidrag i två och ett halvt år. Hon upptäckte att firman
              aldrig har betalat in pengar för hennes pension. Eller vi har
              Anna, som har varit oförsäkrad, och hon kräver av mäklarfirman
              där hon jobbar att hon ska få en försäkring. Hon blir uppsagd
              och av med arbetet.
            </seg>
            <seg n="ac458254">
              Det görs inte tillräckligt. Om inte regeringen går från ord till
              handling kommer berättelserna att fortsätta att rulla på. Det
              är fråga om enskilda människor. Det är 6 300 personer som drabbas
              av att arbetsgivarna inte betalar de försäkringar arbetstagarna
              har rätt till. Det är de försäkringar som vi skattebetalare är
              med och betalar. Regeringen måste gå från ord till handling. Det
              är dags att handla nu.
            </seg>
          </u>
          <note type="speaker" n="4f8dc0a7">
            Anf. 105 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-11" n="abf11989">
            <seg n="6732cbd5">
              Herr talman! Än en gång tack för interpellationen, Teres Lindberg!
              Det här är en mycket viktig fråga. Det är viktigt att människor
              som har svårt att hävda sig på arbetsmarknaden på samma villkor
              som andra får ett stöd så att man kan överbrygga de hinder som
              finns för anställning. Jag menar att alla som vill arbeta ska
              få stöd och hjälp att kunna göra det.
            </seg>
            <seg n="ee76c6e7">
              Samtidigt ska det självklart vara kvalitet och sjysta villkor
              för de personer som har olika former av stöd. Jag tror att skattebetalarna
              förväntar sig att vi tar väl hand om våra gemensamma resurser,
              precis som vi och arbetsgivaren ska ta hand om de personer som
              finns på arbetsplatserna. Det är otroligt tydlig inriktning på
              vad som gäller för ett lönebidrag. Man måste teckna en försäkring
              om företaget inte har kollektivavtal. Alla företag har inte det,
              men det är viktigt att de finns med. Men kravet måste vara och
              är att de ska teckna ett avtal. Arbetsförmedlingen har en stor
              uppgift i att se till att så sker. De har meddelat oss på Arbetsmarknadsdepartementet,
              regeringen, att de nu skärper upp kraven.
            </seg>
            <seg n="53c02445">
              Jag kommer naturligtvis att följa den här frågan nära och invänta
              den utredning som nu arbetar och som kommer att lägga fram ett
              förslag till våren.
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="4b975a56">
            17 § Svar på interpellation 2013/14:106 om Arbetsförmedlingens
            regleringsbrev
          </note>
          <note type="speaker" n="22e41ee7">
            Anf. 106 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-12" n="abf11989">
            <seg n="2fc9994f">
              Herr talman! Eva-Lena Jansson har frågat mig om jag har för avsikt
              att bifalla Arbetsförmedlingens begäran för att kunna genomföra
              förslaget angående förrehabilitering. Hon har också frågat mig
              om jag har fått andra förslag från Arbetsförmedlingen på förändringar
              av regleringsbrevet till myndigheten.
            </seg>
            <seg n="a0dce74d">
              Arbetsförmedlingen har i en framställan till regeringen föreslagit
              att inom ramen för nuvarande samarbete med Folkbildningsrådet
              vidga målgruppen för insatser vid folkhögskola och studieförbund.
              Insatserna, som i framställan benämns som förrehabilitering, syftar
              till att underlätta för den enskilde att komma till arbetslivsinriktad
              rehabilitering.
            </seg>
            <seg n="92d56d33">
              Jag kan i dag inte lämna besked om framställan eftersom den fortfarande
              bereds inom Regeringskansliet. Arbetsförmedlingen har lämnat förslag
              till regeringen i olika frågor som rör myndighetens regleringsbrev,
              bland annat i budgetunderlaget.
            </seg>
          </u>
          <note type="speaker" n="d80bf5bb">
            Anf. 107 EVA-LENA JANSSON (S):
          </note>
          <u who="Q3374622" xml:id="i-eb092c014f7c543d-0" n="4dde5c4e" next="i-02bbe2df805974fc-0">
            <seg n="b2d44246">
              Herr talman! Jag ska börja med att tacka för svaret, även om
              jag blir förvånad. Det här är nog bland de kortaste svaren. Jag
              måste säga att det faktiskt är lite pinsamt. Den första tredjedelen
              innehåller mina frågor, den andra det som jag själv skrev och
              den tredje att ministern inte kan lämna besked om framställan
              eftersom den fortfarande bereds inom Regeringskansliet.
            </seg>
          </u>
          <note n="e494b7a9">
            Bakgrunden är att Arbetsförmedlingen den 15 mars skickade in
            en begäran till regeringen om önskade förändringar i regleringsbrev
            och förordningar. Arbetsförmedlingens begäran kom efter det att
            frågan beretts gemensamt med Försäkringskassan och Folkbildningsrådet.
          </note>
          <u who="Q3374622" xml:id="i-02bbe2df805974fc-0" n="4dde5c4e" prev="i-eb092c014f7c543d-0">
            <seg n="2b921872">
              Man hade två förslag. Det första förslaget har man hanterat.
              Det har man berett, och det är i gång, men inte det andra förslaget
              om förrehabilitering, som har varit en väldigt positiv verksamhet.
              Vi i socialförsäkringsutskottet har fått dragningar av det, och
              det har presenterats forskningsrapporter och rapporter kring projektet.
            </seg>
            <seg n="a0cfb111">
              Jag har uppfattat att det har funnits en bred enighet i socialförsäkringsutskottet
              bland partierna om just förrehabilitering. Döm då om min förvåning
              när man inte svarar Arbetsförmedlingen. Nu väljer ministern att
              säga att hon inte vill uttala sig om regleringsbrevet för 2014.
              Arbetsförmedlingen säger att de har pengar för detta. De vill
              att ni gör en förändring av deras regleringsbrev så att de kan
              göra det och som de tycker skulle vara bra därför att det får
              människor att komma mycket närmare arbetsmarknaden. Det har gett
              ett väldigt positivt resultat.
            </seg>
            <seg n="acfb288d">
              Men nej, ministern kan inte lämna besked eftersom ärendet fortfarande
              bereds inom Regeringskansliet. Det handlar om innevarande år,
              2013. Sedan kommer ett nytt budgetår, och då kanske det blir så,
              men hur länge ska man vänta? Nio månader – är inte det en väldigt
              lång tid när man ändå hann bereda halva? Dessutom har företrädaren
              till arbetsmarknadsministern, Hillevi Engström, mer eller mindre
              lovat detta. Arbetsmarknadsministerns partikamrater har uppfattat
              att det här var på gång. Jag tror att de är lika förvånade som
              jag över att man inte har kommit till skott med frågan.
            </seg>
            <seg n="02f76469">
              Vad är det som gör att det dröjer? Är det finansministern som
              håller i pengarna? Är det bråk mellan Utbildningsdepartementet
              och Arbetsmarknadsdepartementet? Det skulle jag vilja ha svar
              på.
            </seg>
            <seg n="8cf14919">
              Sedan tyckte jag att det var konstigt att jag inte fick reda
              på om man har fått andra förslag på förändringar i regleringsbrevet
              från Arbetsförmedlingen. Det var tidigare i dag en debatt, herr
              talman, om just Arbetsförmedlingens regleringsbrev. Det är viktigt
              för oss att få ta del av det. Naturligtvis kan jag begära ut handlingar
              från Arbetsmarknadsdepartementet, men jag tänkte att arbetsmarknadsministern
              kunde svara här i stället om Arbetsförmedlingen har begärt fler
              förändringar i regleringsbrevet eftersom det är så fyrkantigt
              styrt just nu.
            </seg>
          </u>
          <note type="speaker" n="e3753825">
            Anf. 108 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-13" n="abf11989">
            <seg n="4e36ca7f">
              Herr talman! Eva-Lena Jonsson kan tycka att svaret är pinsamt.
              Som jag har en viss respekt för Eva-Lena Janssons fråga, som är
              väldigt specifik och går in i en detalj i ett regleringsbrev,
              tror jag att Eva-Lena Jansson har en viss respekt för hur Regeringskansliet
              arbetar. Om man ställer specifika frågor om regleringsbrev får
              man också specifika svar, och det är det som vi nu behandlar,
              herr talman.
            </seg>
            <seg n="3d6305f9">
              När ärendet är klart och när det finns svar och beslut lämnas
              det såklart först till Arbetsförmedlingen och inte i en interpellationsdebatt
              här i riksdagen. Det tycker jag är rätt så naturligt.
            </seg>
            <seg n="92f76bbd">
              Samtidigt vill jag säga någonting om de möjligheter som Arbetsförmedlingen
              faktiskt har i dag. År 2010 infördes programmet om arbetslivsintroduktion
              för personer som har nedsatt arbetsförmåga på grund av sjukdom
              eller funktionsnedsättning och som är i behov av arbetsförberedande
              insatser, det vill säga det som benämns som förrehabilitering
              i framställan. Det är positivt att personer som är i behov av
              stöd nu kan få det genom det stärkta samarbetet mellan Arbetsförmedlingen,
              Försäkringskassan och övriga aktörer. Men Arbetsförmedlingen kan
              upphandla arbetsförberedande insatser på samma sätt som andra
              insatser. Folkhögskolor och studieförbund är två bland många aktörer
              som kan lämna anbud i sådana upphandlingar.
            </seg>
            <seg n="4e4f41d4">
              Möjligheten finns alltså redan i dag att upphandla arbetsförberedande
              insatser hos folkhögskolor och studieförbund.
            </seg>
          </u>
          <note type="speaker" n="46740ae2">
            Anf. 109 EVA-LENA JANSSON (S):
          </note>
          <u who="Q3374622" xml:id="i-50fb30c1bfc2d47c-2" n="4dde5c4e">
            <seg n="9c0d4d3c">
              Herr talman! Nu blir jag ännu mer fundersam över arbetsmarknadsministerns
              svar. Menar alltså arbetsmarknadsministern att Arbetsförmedlingen
              inte har begripit sitt regleringsbrev? Har man alltså möjligheten
              redan i dag att göra den här förändringen? Har man möjlighet att
              bedriva det här utan att göra en förändring av regleringsbrevet
              är min bild att då hade Arbetsförmedlingen gjort det för länge
              sedan eftersom man skriver hur positivt det är. Man berättar att
              man har samtalat med Försäkringskassans generaldirektör och gjort
              det i samråd med Folkbildningsrådet. Man har haft projekt inom
              den här verksamheten.
            </seg>
            <seg n="bbcef1a4">
              Nu säger ministern att det här kan man göra ändå; man behöver
              inte ändra i regleringsbrevet. Hade det inte varit mycket enklare
              för ministern att meddela Arbetsförmedlingen att ni inte behöver
              ändra i regleringsbrevet, att det går att fixa det ändå?
            </seg>
            <seg n="238dc9c7">
              Jag förstod av tidigare debatt att arbetsmarknadsministern kanske
              sköter sina kontakter med Arbetsförmedlingen genom uttalanden
              i samtal med myndigheten och i debattartiklar. Myndigheten har
              ju att förhålla sig till regleringsbrev. Jag tror att det är en
              ganska stukad myndighet vi har just nu. Det är kanske därför man
              har bett om detta, jag vet inte det. Men jag har full tilltro
              till att om man skriver ett brev till regeringen och vill ha en
              förändring i regleringsbrevet har man på fötterna att man behöver
              den förändringen. Lämnar man in framställan den 15 mars innevarande
              år tror jag att man förväntar sig att få ett svar åtminstone till
              sommaren, inte lagom till jul när nästan hela året har gått.
            </seg>
            <seg n="e4c188b2">
              Jag skulle ändå vilja få reda på vad det är som gör att ministern
              säger att man inte behöver göra någon förändring i regleringsbrevet.
              Är det så att Arbetsförmedlingen inte förstår sitt eget regleringsbrev?
            </seg>
          </u>
          <note type="speaker" n="055495da">
            Anf. 110 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-14" n="abf11989">
            <seg n="30e2cfeb">
              Herr talman! Vad jag sade var att Arbetsförmedlingen kan upphandla
              arbetsförberedande insatser på samma sätt som andra insatser.
              Sedan kan man komma med specifika önskemål. Det har man alltså
              möjlighet att göra redan i dag.
            </seg>
            <seg n="3a4feaff">
              När det gäller att Arbetsförmedlingen inkommer med förslag till
              förändring i regleringsbrev kan jag säga att det hela tiden lämnas
              olika frågor till regeringen som rör myndighetens regleringsbrev.
            </seg>
            <seg n="d726edd3">
              Det har man också gjort i budgetunderlaget. Men när det gäller
              regleringsbrevet för budgetåret 2014, som trots allt denna interpellation
              handlar om, pågår det för närvarande ett arbete med det brevet
              i Regeringskansliet, och det presenteras normalt strax före jul.
            </seg>
            <seg n="5da636a7">
              Jag är väldigt glad över det som den här regeringen har gjort
              för människor som tidigare gömdes och glömdes i långtidssjukskrivningar.
              Jag är också glad över att Arbetsförmedlingen och Försäkringskassan
              nu jobbar mycket närmare varandra med de personer som behöver
              rehabiliteringsinsatser, och att man nu kan erbjuda också arbetsförberedande
              insatser. Detta har tidigare legat helt utanför Arbetsförmedlingens
              ansvar.
            </seg>
            <seg n="8742245b">
              De gemensamma kartläggningarna är viktiga. Efter en kartläggning
              kan olika insatser erbjudas till olika individer som inte är redo
              för arbetslivsinriktade insatser. Detta samarbete är väldigt bra.
              Och jag säger nu för tredje gången att Arbetsförmedlingen kan
              upphandla arbetsförberedande insatser på samma sätt som andra.
            </seg>
          </u>
          <note type="speaker" n="383247d1">
            Anf. 111 EVA-LENA JANSSON (S):
          </note>
          <u who="Q3374622" xml:id="i-50fb30c1bfc2d47c-3" n="4dde5c4e">
            <seg n="a4caf778">
              Herr talman! Jag har projektutvärderingen av förrehabiliteringen
              och Linköpings universitets rapport. Jag tänkte överlämna dem
              till arbetsmarknadsministern, för jag tror att hon behöver läsa
              på i frågan.
            </seg>
            <seg n="3ae4d525">
              Arbetsförmedlingen skriver: Arbetsförmedlingen bedömer att de
              två förslagen ryms inom beviljade anslag till arbetsmarknadspolitiken
              för 2013. Då tänker jag: Arbetsförmedlingen har ju inte tänkt
              2014 utan 2013. Det är nu som man vill genomföra detta. Om man
              skrev detta i mars är det för att man till hösten vill komma i
              gång med den här verksamheten.
            </seg>
            <seg n="59dac1e3">
              Att arbetsmarknadsministern är nöjd med dagens situation, det
              har jag förstått. Vi är inte nöjda. Vi vet att det finns 400 000
              arbetslösa, 35 000 inskrivna i fas 3 som inte får inte studera.
              75 000 har blivit utförsäkrade.
            </seg>
            <seg n="eb10acaa">
              En hel del av dem som har blivit utförsäkrade kan bli föremål
              för förrehabilitering. Det är någonting som man måste få innan
              man kan gå vidare med rehabilitering och arbetsmarknadsförberedande
              åtgärder. Detta är någonting annat än den vanliga rehabiliteringen.
              Det är ju därför som Arbetsförmedlingen har valt att skriva brev
              till regeringen om förändring av regleringsbrevet.
            </seg>
            <seg n="cf66d7ca">
              Herr talman! Jag tycker att det är synd att arbetsmarknadsministern
              missar det här tillfället att ge stöd till människor som har en
              lång väg till arbete. Men naturligtvis återkommer vi i frågan,
              och vi kommer att ha den här debatten också när det gäller sjukförsäkringarna.
            </seg>
          </u>
          <note type="speaker" n="d55ad88d">
            Anf. 112 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-15" n="abf11989">
            <seg n="ab709db7">
              Herr talman! Eva-Lena Jansson sade att Elisabeth Svantesson missar
              chansen att ge stöd till människor som är i behov av det. Som
              jag sade alldeles nyss har Alliansen gjort någonting som var välbehövligt.
              De människor som tidigare glömdes och gömdes i långa sjukskrivningar
              fick aldrig en chans att visa att de hade en arbetsförmåga över
              huvud taget. Vi har lyft in den här gruppen. Vi ser den potential
              som finns med olika stödinsatser. Sedan är det här ett förslag
              bland många som vi väger in när vi gör bedömningar i både budgetarbete
              och regleringsbrev.
            </seg>
            <seg n="4ecd004e">
              Återigen: Riksdagens kammare är inte och kommer inte att vara
              ett forum där jag berättar vad som kommer att stå i regleringsbrevet.
              Det offentliggörs strax före jul.
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="f2263c66">
            18 § Svar på interpellation 2013/14:108 om jobbskatteavdragen
            och den växande långtidsarbetslösheten
          </note>
          <note type="speaker" n="82abb696">
            Anf. 113 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-16" n="abf11989">
            <seg n="e842af1d">
              Pia Nilsson har frågat mig om jag delar Konjunkturinstitutets
              bedömning, att jobbskatteavdragen inte har inneburit förändrad
              jämviktsarbetslöshet. Hon har vidare frågat mig vad jag avser
              att göra för att minska långtidsarbetslösheten.
            </seg>
            <seg n="81a1e8f2">
              Låt mig inleda med frågan om jobbskatteavdraget.
            </seg>
            <seg n="ea7615f1">
              Nivån på jämviktsarbetslösheten bestäms framför allt av de institutioner
              och regelverk som omgärdar arbetsmarknaden. För att minska jämviktsarbetslösheten
              är det centralt att skatte- och socialförsäkringssystemet ger
              tydliga drivkrafter att arbeta. Jobbskatteavdraget är därför en
              central del i regeringens politik för att minska jämviktsarbetslösheten
              och öka den varaktiga sysselsättningen. Regeringen bedömer att
              jobbskatteavdragets fyra första steg på sikt leder till att den
              varaktiga sysselsättningen ökar med ca 100 000 personer och att
              arbetslösheten minskar med 0,6 procentenheter. Konjunkturinstitutet
              gör likvärdiga bedömningar av effekterna på sysselsättningen och
              jämviktsarbetslösheten av jobbskatteavdragen.
            </seg>
            <seg n="29cfb252">
              För att minska långtidsarbetslösheten har regeringen tidigare
              satsat betydande resurser på att förbättra aktivitetsnivån och
              kvaliteten i jobb- och utvecklingsgarantin. Detta har bland annat
              resulterat i fler arbetsplatsförlagda aktiviteter som ökar möjligheterna
              för deltagarna att lämna garantin för ett jobb.
            </seg>
            <seg n="eecc380e">
              I budgetpropositionen för 2014 föreslås åtgärder för drygt 24
              miljarder kronor för att stödja tillväxt och varaktigt öka sysselsättningen.
              Bland annat tillförs arbetsmarknadspolitiken ytterligare drygt
              2 miljarder kronor de kommande fyra åren för att bekämpa långtidsarbetslösheten.
            </seg>
            <seg n="1cff0041">
              Förslagen innebär bland annat att regeringen permanentar möjligheterna
              till programinsatser i sysselsättningsfasen. Dessutom permanentas
              det förstärkta anställningsstödet för personer i sysselsättningsfasen
              samtidigt som förstärkta och särskilda anställningsstödets maximala
              längd förlängs med ett år. Regeringen satsar dessutom på 1 000
              nya utvecklingsanställningar inom Samhall för personer i sysselsättningsfasen
              med nedsatt arbetsförmåga.
            </seg>
            <seg n="c0bff86f">
              Satsningarna bedöms sammantaget medföra att det blir mer attraktivt
              för arbetsgivarna att anställa så att fler långtidsarbetslösa
              kan erbjudas en anställning och därmed lämna jobb- och utvecklingsgarantin.
            </seg>
          </u>
          <note type="speaker" n="98880ca8">
            Anf. 114 PIA NILSSON (S):
          </note>
          <u who="Q3370093" xml:id="i-e84695b812f571ea-0" n="8c0253dd">
            <seg n="7ba6942d">
              Herr talman! Jag vill börja med att tacka Elisabeth Svantesson
              för svaret.
            </seg>
            <seg n="45fab51b">
              Varje morgon i mer än två års tid har över 70 000 vuxna i vårt
              land vaknat upp till ännu en dag av arbetslöshet. 6 000 av dem
              finns i mitt hemlän, Västmanland. I min hemkommun Sala har de
              långtidsarbetslösa blivit tre gånger fler under de senaste åren.
            </seg>
            <seg n="c6b65b3d">
              Varje morgon i mer än sex månader har över 30 000 unga vuxna
              vaknat upp till ännu en dag av arbetslöshet – 2 600 bara i Västmanland.
              I min hemkommun Sala har antalet unga långtidsarbetslösa nära
              nog fördubblats.
            </seg>
            <seg n="a14e21a6">
              För varje ny morgon blir det alltmer uppenbart att regeringens
              jobbpolitik har misslyckats. Nya idéer lyser med sin frånvaro.
              I stället klamrar sig arbetsmarknadsministern krampaktigt fast
              vid jobbskatteavdragets första fyra steg som den förlösande åtgärden
              för att skapa hundratusentals jobb. Ett femte avdrag är nu på
              väg, och om Moderaterna får bestämma blir det säkert sex, sju
              och kanske ännu fler. Men hur många jobb har jobbskatteavdragen,
              som kostat närmare 100 miljarder, egentligen skapat?
            </seg>
            <seg n="cbae3983">
              Det statliga institutet för arbetsmarknadspolitisk utvärdering,
              IFAU, har gjort ett försök att utvärdera de två första jobbskatteavdragens
              effekter på sysselsättningen.
            </seg>
            <seg n="78ec8ab0">
              Deras slutsats är att det är mycket svårt att utvärdera några
              sysselsättningseffekter och att de jobb som skapats inte på ett
              trovärdigt sätt kan tolkas som effekter av jobbskatteavdraget.
            </seg>
            <seg n="5b1ac9ce">
              Något vetenskapligt stöd för att jobbskatteavdraget har skapat
              alla de hundratusentals jobb som regeringen påstår finns alltså
              inte.
            </seg>
            <seg n="a0282498">
              Däremot finns det ekonomer som menar att det är mer effektivt
              för jobben och ekonomin att i stället investera i utbildning av
              både arbetslösa och yrkesverksamma.
            </seg>
            <seg n="3af46cf9">
              Jag tror inte att regeringens ambition har varit fel, men verkligheten
              visar att era åtgärder inte fungerar.
            </seg>
            <seg n="1312fcca">
              Varför stiger arbetslösheten för varje dag som går trots de genomförda
              jobbskatteavdragen?
            </seg>
            <seg n="929237a8">
              Varför blir antalet långtidsarbetslösa fler trots de fyra införda
              jobbskatteavdragen?
            </seg>
            <seg n="0b662d88">
              De närmare 100 miljarder som regeringen satsat på jobbskatteavdrag
              har inte haft förväntad effekt. Tanken för mig osökt till sagan
              om kejsarens nya kläder – alla ser att det inte har gett några
              jobb, men ingen vågar säga det, åtminstone inte i Rosenbad.
            </seg>
            <seg n="81f49271">
              Herr talman! Samtidigt som 70 000 stått utan jobb i mer än två
              år söker företag med ljus och lykta efter personer att anställa.
              En vakans på ca 80 000 jobb kan fyllas, enligt riksdagens utredningstjänst.
              Det är alltifrån lastbilsmekaniker och kockar till ingenjörer
              och förskollärare. Detta lyfts också fram i Konjunkturinstitutets
              rapport: Matchningen måste bli bättre.
            </seg>
            <seg n="51188c0e">
              Men, vad gör arbetsmarknadsministern och regeringen? Jo, de skär
              ned på yrkesinriktade arbetsmarknadsutbildningar. De skär ned
              på komvuxplatser och högskoleplatser.
            </seg>
            <seg n="c898d746">
              Ni låser in människor i meningslösa massåtgärder som fas 3, och
              sedan kräver ni att arbetslösa ska söka jobb, men ni ger inte
              de verktyg som krävs för att kunna ta de jobb som faktiskt finns.
            </seg>
            <seg n="9dcbf767">
              Varför, Elisabeth Svantesson, ger inte regeringen arbetslösa
              de verktyg som krävs för att få chansen till ett riktigt jobb?
              Om det finns företag som vill anställa men inte hittar rätt utbildad
              arbetskraft måste ju en smartare utbildningspolitik ligga i allas
              intresse, även regeringens. Varför satsar inte regeringen på fler
              utbildningsinsatser?
            </seg>
          </u>
          <note type="speaker" n="758214e2">
            Anf. 115 JENNY PETERSSON (M):
          </note>
          <u who="Q4972634" xml:id="i-f8ca736fef159de4-0" n="00204164">
            <seg n="cedb28aa">
              Herr talman! Jag hade inte tänkt gå upp i debatten, men Pia Nilssons
              svartmålning av Sverige, svensk arbetsmarknad och Alliansens arbetsmarknadspolitik
              fick mig att gå upp.
            </seg>
            <seg n="ced3829a">
              Sedan 2006 har Alliansen bedrivit en politik för att stärka arbetslinjen.
              En viktig del har varit jobbskatteavdraget, som gör det lönsamt
              att arbeta. Det har även lett till att fler i vårt fantastiska
              land deltar i arbetskraften. Det råder konsensus kring att jobbskatteavdraget
              har gett fler jobb, alltifrån 70 000 till 120 000 årsarbeten.
              Det kanske är därför Socialdemokraterna i denna kammare i Sveriges
              riksdag har accepterat de fyra första jobbskatteavdragen.
            </seg>
            <seg n="219c3377">
              Sverige är ett av de länder som har haft en positiv sysselsättningsutveckling
              trots den ekonomiska krisen. När det gäller långtidsarbetslösheten
              är den bland de lägsta i Europa. De arbetsmarknadspolitiska resurserna,
              herr talman, har i större utsträckning riktats till dem som har
              störst behov.
            </seg>
            <seg n="a03a1c9e">
              Regeringen har i flera reformer just bemött arbetslösheten och
              långtidsarbetslösheten, för att den inte ska bita sig fast. Arbetsförmedlingen
              har till exempel ett nytt arbetssätt. Det finns handlingsplaner
              för arbetssökande. Matchningen har blivit mycket effektivare.
              Det handlar om att sänka trösklar och ge subventioner för att
              få människor att anställa personer. Kvaliteten i jobb- och utvecklingsgarantin
              har också förstärkts vid flera tillfällen.
            </seg>
            <seg n="6ef491dc">
              Som sagt: Det handlar om att rusta, det handlar om att matcha
              och det handlar om att göra det attraktivt för arbetsgivare att
              anställa.
            </seg>
            <seg n="a7563297">
              Det finns andra reformer, som Pia Nilsson var inne på. Näringspolitiska
              reformer, utbildningsreformer och skattereformer är viktiga.
            </seg>
            <seg n="be7d20f5">
              Till alla som vaknar upp i morgon i detta vackra land, Sverige,
              vill jag säga att det finns en tydlig skiljelinje i svensk politik.
              Det är fel väg att vandra, som Socialdemokraterna och Pia Nilsson
              föreslår, att göra det dyrare att anställa unga, att göra det
              svårare att anställa och att göra det dyrare för våra företag
              att bedriva sin verksamhet, från kilometerskatt till att anställa
              unga.
            </seg>
          </u>
          <note type="speaker" n="017b27ac">
            Anf. 116 HANIF BALI (M):
          </note>
          <u who="Q5564796" xml:id="i-88e2c679d0534b10-4" n="e94aca6f">
            <seg n="38454de9">
              Herr talman! Man kan diskutera arbetslöshetssiffror väldigt mycket,
              hur höga de egentligen är, vem som räknas som arbetslös och så
              vidare. Det finns ett annat ganska bra mått som heter sysselsättningsgrad.
              Socialdemokraterna var lite sura på oss i Moderaterna förut när
              vi pratade om att 200 000 jobb hade kommit till. Ni sade så här:
              Men befolkningen har ökat, och ni måste titta på sysselsättningsgraden!
              Okej. När vi nu har tittat på sysselsättningsgraden vet vi att
              den är högre än vad den var när ni styrde. Mitt under brinnande
              högkonjunktur var det alltså en större andel av den svenska befolkningen
              som inte var i sysselsättning. Hur är det möjligt?
            </seg>
            <seg n="9cd15c3d">
              Samtidigt är arbetslösheten högre i procent nu. Det har du rätt
              i. Hur kommer det sig? Jo, det är jättelätt! Jag kan göra precis
              som ni har gjort och halvera långtidsarbetslösheten genom att
              använda det recept som Socialdemokraterna alltid har haft, nämligen
              att förtidspensionera ut varenda en. Det var det socialdemokratiska
              receptet.
            </seg>
            <seg n="48c72ab3">
              Vad vi gjorde var medvetet, nämligen att öka antalet människor
              som är i arbetskraften genom att se till att människor överfördes
              från förtidspension och från sjukförsäkring in i arbetskraften
              och arbetsförberedande åtgärder. Ja, det leder kortsiktigt till
              att procenten arbetslösa ökar. Men det leder samtidigt till att
              fler hamnar i arbete.
            </seg>
            <seg n="fe767d0b">
              Vilket Sverige vill vi ha? Är det ett Sverige där färre räknas
              som arbetslösa, eller är det ett Sverige där fler faktiskt arbetar?
              Det är det man måste fråga sig: Vad vill Socialdemokraterna? Vilken
              väg leder framåt?
            </seg>
            <seg n="b6d60ab3">
              Socialdemokraternas lösning är vissa diffusa små spridningar
              av pengar hit eller dit på vissa skolsystem. Men i grund och botten
              handlar det om att göra det dyrare att anställa, göra det dyrare
              att ha företag och göra det svårare att anställa och samtidigt
              se till att höja skatterna på produktion. Ja, det är Socialdemokraternas
              framgångsrecept för att få en jobbpolitik.
            </seg>
            <seg n="5607ddaf">
              Men vi har provat det där! Du refererar till IFAU. Du borde läsa
              alla deras rapporter, för de är fantastiska. IFAU gick igenom
              Socialdemokraternas Amspolitik och kom fram till att de utbildningsinsatser
              som de pumpade in i slutet av 1990-talet och början av 2000-talet
              gav minst effekt för pengarna i modern svensk historia när det
              gällde att få människor i arbete. Ni brände pengar.
            </seg>
            <seg n="1653bbaa">
              Jobbskatteavdraget har en annan effekt, som inte bara handlar
              om att sänka arbetslösheten, och det är en rättviseeffekt. Vi
              vill inte tillbaka till det Sverige som ni hade då en arbetslös
              advokat tjänade mer än min mamma i hemtjänsten som slet varje
              dag. Vi vill inte tillbaka till det Sverige. Det är en rättvisefråga.
              Det är därför jobbskatteavdraget är bra: Det leder till fler arbeten,
              det leder till fler jobb och det leder till större rättvisa för
              människor som gör rätt för sig.
            </seg>
          </u>
          <note type="speaker" n="7bfd0fec">
            Anf. 117 EVA-LENA JANSSON (S):
          </note>
          <u who="Q3374622" xml:id="i-50fb30c1bfc2d47c-4" n="4dde5c4e">
            <seg n="e1f642f7">
              Herr talman! Med den argumentation som Jenny Petersson och Hanif
              Bali har funderar jag hur de ser på att ungdomar fyller år. De
              fyller år varje år. Rätt vad det är passerar man en åldersgräns,
              och helt plötsligt händer det någonting med arbetsgivaravgiften.
              Då måste ni ju vara emot den. Ni måste också vara emot alla löneökningar,
              för då blir det ju lite dyrare att anställa när människor fyller
              år.
            </seg>
            <seg n="d73c60bf">
              Om man konstaterar att sänkt arbetsgivaravgift ger stora bidrag
              till företag som redan har ungdomar anställda men att det ändå
              inte anställs fler borde man fundera på det – och om regeringens
              egna experter säger att det inte är en bra politik eftersom den
              inte leder till det ni vill åstadkomma. Det kostar väldigt mycket,
              och man skulle kunna åstadkomma någonting annat.
            </seg>
            <seg n="1caf2f07">
              Jag tycker att man ska vara varsam när man diskuterar olika typer
              av åtgärder, och man ska titta på vilken effekt de har fått. Det
              fanns någonting som hette beredskapsjobb, som den här regeringen
              kallar nystartsjobb i stället. Om du anser att Amsjobb var dåliga
              måste du också säga att delar av regeringens politik är bra.
            </seg>
            <seg n="c14fed25">
              Min fråga till Hanif Bali är om han tycker att fas 3 är en väldigt
              bra insats. Där får arbetsgivare betalt för att människor kokar
              kaffe och sitter och fikar med varandra. En del har bra verksamhet,
              och en del har dålig verksamhet.
            </seg>
            <seg n="d12474fb">
              De som har tjänat på det här är naturligtvis de som har startat
              företag och får pengar direkt från staten för att ta emot personer
              – de får 5 500 kronor för varje enskild. Det är naturligtvis en
              lysande affärsidé. De startar nu också möjligheten att vara etableringslotsar.
              De ger personer som är arbetslösa och som är nyanlända till Sverige
              en mobiltelefon för att de ska vara etableringslotsar. Sedan har
              vi hela kvotsystemet, som inte gick så bra.
            </seg>
            <seg n="df8257f5">
              En hel del av den här kritiken har ni tagit emot. Jag tycker
              att Hanif Bali och Jenny Petersson borde fundera på om allting
              är så bra om vi har 400 000 arbetslösa.
            </seg>
            <seg n="ea984a46">
              Den som var tydlig om avsikten med jobbskatteavdraget var Cristina
              Husmark Pehrsson. Man skulle finansiera det genom sänkt ersättning
              för dem som var sjuka. Ni införde jobbskatteavdraget, och det
              skulle finansieras genom att ni sänkte ersättningen för de sjuka.
            </seg>
            <seg n="51b2b3fc">
              Sedan tycker jag att det är viktigt att veta vad Hanif Bali tycker.
              Nu ska han uttala sig, tycker jag, herr talman, om han tycker
              att det är bra med generell välfärd och viktigt att man har inkomstförsäkringar.
            </seg>
            <seg n="5d7f2b87">
              Om man inte tror på inkomstförsäkringar ska man hålla med Hanif
              Bali. Men om man tror att en inkomstförsäkring ska vara det den
              är, det vill säga att den ska försäkra inkomst vid arbetslöshet
              eller sjukdom, ska man också vara tydlig med att det är det som
              gäller.
            </seg>
            <seg n="d6852ea1">
              Det betyder att den som tjänar mycket naturligtvis får mer än
              den som tjänar lite, procentuellt sett. På samma sätt får den
              som tjänar mycket en större skattesänkning, alltså mer pengar
              i plånboken, än den som tjänar lite.
            </seg>
            <seg n="e2651ec1">
              Det här förstår Hanif Bali, tror jag, så det vore bra om han
              kunde förtydliga hur han ser på generella socialförsäkringar och
              inkomstförsäkringar.
            </seg>
          </u>
          <note type="speaker" n="62c21fbc">
            Anf. 118 TERES LINDBERG (S):
          </note>
          <u who="Q4962466" xml:id="i-d55d5042e1df0c2b-3" n="b57403ac">
            <seg n="7fb37816">
              Herr talman! Hanif Bali frågade vilket Sverige vi vill ha.
            </seg>
            <seg n="1c6f0f38">
              Sverige är i dag näst Israel ledande på fattigdomstillväxt. Det
              Sverige vill jag inte ha.
            </seg>
            <seg n="d75aa69b">
              Hanif Bali och hans parti och majoriteten i riksdagen tror alltså
              att sysselsättningen ökar om man tar från de fattiga och ger till
              de rika. Det Sverige vill jag inte ha.
            </seg>
            <seg n="9db56a59">
              Jag vill inte ha ett Sverige eller en regering som tror att sänkt
              skatt ger fler jobb och att det är drivkraften för att människor
              ska arbeta.
            </seg>
            <seg n="9def0b6c">
              Jag vill inte ha en regering eller ett Sverige som tror att sänkta
              ersättningar i trygghetssystemen, såsom a-kassa och sjukförsäkringar,
              ger fler jobb.
            </seg>
            <seg n="00142a86">
              Jag vill inte ha ett Sverige eller en regering som tror att sänkt
              skatt för vissa grupper ger fler jobb. Det är naturligtvis inte
              så. Jag vet att de som kan arbeta vill arbeta.
            </seg>
            <seg n="58ed6e10">
              Samhällets ansvar är att ge förutsättningar för att människor
              ska kunna arbeta. Vi ska göra dem som jobbar trygga i att de varje
              dag de går till jobbet också ska få en bra ersättning för det
              arbete de utför.
            </seg>
            <seg n="fcf1a38a">
              Men också den dag man blir sjuk, den dag man skadar sig på jobbet,
              ska man känna sig trygg i att man ändå kommer att klara sig. Jag
              ska inte behöva sälja hus och hem och flytta just därför att jag
              blev skadad på jobbet. Det Sverige vill jag inte ha.
            </seg>
            <seg n="3daabdd9">
              Jag vill ha ett annat Sverige, där människor som jobbar kan vara
              trygga. De ska klara sig även om företaget de jobbar på går i
              konkurs, i alla fall under en övergångsperiod till den dag de
              hittar ett annat jobb. Jag ska inte tvingas från hus och hem för
              att arbetslöshetsersättningen är så låg.
            </seg>
            <seg n="a99aeb69">
              Trygga människor vågar. Det är så vi kan utveckla Sverige – med
              bra trygghetssystem som gör människor på arbetsmarknaden trygga.
              De ska våga byta jobb, ta utbildningen som gör att de kan utveckla
              sitt företag eller ta ett annat jobb, gå vidare och komma framåt.
            </seg>
            <seg n="7613c776">
              Det Sverige vi har just nu, som jag inte vill ha, låser in människor.
              Det gör människor fattiga, och Sverige är i dag ledande i fattigdomstillväxt.
            </seg>
            <seg n="0e55a1dc">
              Sverige är ledande i fattigdomstillväxt! Det Sverige vill jag
              inte ha. Jag vill ha ett annat Sverige, med trygga människor som
              vågar och ett samhälle som tar ansvar för ett trygghetssystem
              som fungerar.
            </seg>
          </u>
          <note type="speaker" n="656f39c2">
            Anf. 119 Arbetsmarknadsminister ELISABETH SVANTESSON (M):
          </note>
          <note n="112eaa64">
            Herr talman! Tack för interpellationen, Pia Nilsson!
          </note>
          <u who="Q4981393" xml:id="i-74d31812d9e6c421-0" n="abf11989">
            <seg n="47def6fc">
              Jag går tillbaka till det som också Teres Lindberg var inne på,
              nämligen sysselsättningen. Jag vill säga någonting om sysselsättningen,
              jobbskatteavdragens effekt på den och min syn på arbetslösheten.
            </seg>
            <seg n="ed4d49b6">
              De fem sex första åren på 2000-talet eller de sex första, från
              2000 till slutet av 2005, stod sysselsättningen helt still i Sverige.
              Den växte inte. Jobben växte inte till. Trots att många av de
              åren var ganska goda ekonomiskt växte jobben inte till.
            </seg>
            <seg n="83bf70d0">
              Vad var det då som inte fungerade? Det var många saker. Bland
              annat lönade det sig alldeles för dåligt att arbeta. Vi visste
              att arbetsmarknadens funktionssätt helt enkelt var för dåligt.
            </seg>
            <seg n="2ccc050b">
              Då finns det inte en mirakelkur för att öka sysselsättningen.
              Det är många saker man måste göra för att sysselsättningen ska
              öka. Man måste bland annat sänka skatten om man är ett land där
              man beskattar låg- och medelinkomsttagare väldigt högt, som vi
              har gjort.
            </seg>
            <seg n="0de35201">
              Det är inte så att regeringen säger att det här ger hundratusentals
              jobb, som Pia Nilsson sade. Men vi beräknar att just jobbskatteavdragens
              fyra första steg ökar sysselsättningen med någonstans runt 100
              000 personer och att arbetslösheten minskar. Det är ingenting
              som regeringen har kommit på, utan Konjunkturinstitutet gör likvärdiga
              bedömningar. Men det är en del av politiken att helt enkelt göra
              det mer lönsamt att arbeta.
            </seg>
            <seg n="72949e68">
              I budgetpropositionen för 2014 satsar Alliansen ungefär 20 miljarder
              på åtgärder för tillväxt och jobb för att motverka att arbetslösheten
              biter sig fast.
            </seg>
            <seg n="9196a752">
              Det handlar om åtgärder som ökar sysselsättning, utbildning och
              företagens konkurrenskraft. Det är satsningar på bredare vägar
              in på arbetsmarknaden och olika anställningsstöd till Samhall.
              Men grunden är hela tiden att jobben måste fortsätta växa till
              i ekonomin och naturligtvis komma fler till del. Det är min utgångspunkt
              som arbetsmarknadsminister.
            </seg>
            <seg n="76fb5b7d">
              Jag vill också döda ett par myter som jag har hört i debatten.
            </seg>
            <seg n="58d379b9">
              Ett exempel är att arbetsmarknadsutbildningarna är otroligt mycket
              färre i dag än 2005–2006. Så är inte fallet. De är på ganska exakt
              samma nivå som 2005 och strax under 2006 års nivå. Det är också
              viktigt att veta.
            </seg>
            <seg n="836ff93d">
              Jag vill döda en annan myt. Jag vet inte vilken statistik Socialdemokraterna
              envisas med att använda när de säger att långtidsarbetslösheten
              har tredubblats. Vi brukar i den här kammaren använda SCB:s AKU
              när vi diskuterar arbetslöshet. Där räknas arbetslöshet som är
              längre än 27 veckor som långtidsarbetslöshet. Låt mig säga någonting,
              herr talman, om denna.
            </seg>
            <seg n="b05e41c7">
              Vi kan titta på år 2006, kvartal tre. Det var det kvartal då
              Alliansen fick regeringsmakten i Sverige. Då uppgick antalet långtidsarbetslösa
              till 76 600 personer.
            </seg>
            <seg n="6b9a59fb">
              Samma kvartal år 2013 uppgick antalet långtidsarbetslösa till
              117 400 personer. Det är ju betydligt fler än 2006 – 53 procent
              fler om vi ska vara korrekta. Det blir jag aldrig nöjd med. Jag
              kommer aldrig att vara nöjd med att långtidsarbetslösheten växer.
              Men den är bland de lägsta i Europa. Varför är det så att den
              har vuxit men ändå är lägre än på många andra ställen?
            </seg>
            <seg n="7105ba68">
              Den har vuxit av flera anledningar. En är självklart att vi har
              haft en kris – en kris som Socialdemokraterna inte vill prata
              om. Jag försvarar inte långtidsarbetslösheten genom att skylla
              på krisen, men den är en del av förklaringen. En tuff skuld- och
              finanskris slår mot svensk industri och svensk arbetsmarknad.
            </seg>
            <seg n="2c75f760">
              En annan orsak till att arbetslösheten har vuxit är att det nu
              finns människor i arbetskraften som inte var där tidigare. Människor
              som inte räknades i Socialdemokraternas Sverige finns i arbetskraften.
              De är närmare arbetsmarknaden, men många av dem är fortfarande
              arbetslösa. Jag kommer aldrig att ge upp arbetet för dessa personer.
              De ska rustas och matchas för att komma in på svensk arbetsmarknad.
            </seg>
            <seg n="2894e4f3">
              Men låt oss en gång för alla döda myten att det är tre gånger
              högre långtidsarbetslöshet i dag.
            </seg>
          </u>
          <note type="speaker" n="e0e51a81">
            Anf. 120 PIA NILSSON (S):
          </note>
          <u who="Q3370093" xml:id="i-e84695b812f571ea-1" n="8c0253dd">
            <seg n="e544cdc1">
              Herr talman! Ja, Elisabeth Svantesson, Sveriges arbetsmarknadsminister,
              man kan alltid fundera över statistik och siffror. Den siffra
              jag nämnde, 70 000, är de som har varit arbetslösa i mer än två
              år. Den siffra du nämner är de som har varit arbetslösa i mer
              än 27 veckor.
            </seg>
            <seg n="57956754">
              Men de som har varit arbetslösa i över två år är 70 000 personer
              av kött av blod som vaknar upp varje morgon utan att ha ett jobb
              att gå till. Det är ju helt oacceptabelt.
            </seg>
            <seg n="294d9dea">
              Det har varit kris, absolut – jag delar verkligen den bild som
              arbetsmarknadsministern försöker förmedla. Men den krisen har
              ju inte varit bara i Sverige, utan den krisen är världsomfattande.
              Men det är många länder som har klarat sysselsättningen betydligt
              bättre än vad Sverige har gjort; det är inte tu tal om den saken.
            </seg>
            <seg n="588613cf">
              Till de länderna hör förvisso inte Spanien, Grekland eller Irland
              men väl de länder som vi konkurrerar med, till exempel Tyskland,
              Österrike och Danmark.
            </seg>
            <seg n="b1dcc502">
              Vi kan fundera över vem som har rätt och fel när det gäller statistik
              och siffror, men det är relativt ointressant så länge regeringen
              inte levererar och så länge åtgärder inte vidtas för att dessa
              70 000 personer ändå ska kunna få någon form av sysselsättning.
              Vilka verktyg har Elisabeth Svantesson i sin låda? Jag har inte
              hört om något mer än jobbskatteavdragen. Det är märkligt att det
              inte har haft någon som helst effekt på långtidsarbetslösheten.
              Det är snarare tvärtom.
            </seg>
            <seg n="6fec85da">
              Här försöker borgerligheten tala om att drivkraften till att
              ta jobb måste öka. Då skulle man ju kunna tänka sig att drivkraften
              bland de långtidsarbetslösa skulle omfattas av det, men det har
              inte märkts. Alltså är det något annat som är fel.
            </seg>
            <seg n="6d9aef77">
              Det kan mycket väl vara så att merparten av de långtidsarbetslösa
              saknar kunskap och kompetens för att ta de jobb som finns i dag
              – det handlar om 80 000 jobb enligt riksdagens utredningstjänst.
              Det kan också vara så att man behöver utbilda sig för att kunna
              ta kommande jobb, framtidens jobb, så att man kan producera nya
              produkter och nya tjänster.
            </seg>
            <seg n="428d2567">
              Tycker Elisabeth Svantesson att matchningen är tillfredsställande
              i Sverige i dag? Fungerar den som det är tänkt? Jag tycker inte
              i det. Vart femte rekryteringsförsök i näringslivet misslyckas
              just på grund av att man saknar kompetens. Detta är helt oacceptabelt!
            </seg>
            <seg n="77885266">
              Det finns 80 000 lågt hängande frukter, om man nu får uttrycka
              sig så målande, som man skulle kunna plocka relativt snabbt om
              bättre och mer anpassade insatser sattes in. Men det finns ju
              inte tillstymmelse till det i det svar jag har fått eller i de
              åtgärder som regeringen har vidtagit så här långt. Det enda man
              talar om är jobbskatteavdraget, punkt, förutom det glädjande i
              svaret om 1 000 nya platser inom Samhall. Det välkomnar jag och
              tycker är bra, men vad finns det i övrigt för de 70 000 svenskar
              som inte har något att göra? Vad finns det för de 6 000 i mitt
              län som är långtidsarbetslösa och som har varit det i över två
              år? Det är helt oacceptabelt.
            </seg>
            <seg n="798843a8">
              Hur många fler jobb kan vi räkna med att de långtidsarbetslösa
              kan få genom ett femte jobbskatteavdrag?
            </seg>
          </u>
          <note type="speaker" n="c4c6ae68">
            Anf. 121 JENNY PETERSSON (M):
          </note>
          <u who="Q4972634" xml:id="i-f8ca736fef159de4-1" n="00204164">
            <seg n="d7a07090">
              Herr talman! Om vi återgår till Pia Nilssons fråga om jobbskatteavdrag
              och långtidsarbetslösheten finns det, som jag nämnde, en konsensus
              om att jobbskatteavdraget ger fler jobb, mellan 70 00 och 120
              000. Som jag också nämnde har Socialdemokraterna i denna kammare
              accepterat de fyra första jobbskatteavdragen. Pia Nilsson frågar
              hur många fler jobb det femte jobbskatteavdraget ger. Finanspolitiska
              rådet bedömer att det femte jobbskatteavdraget leder till ca 15
              000 fler årsarbeten.
            </seg>
            <seg n="5bc24ebf">
              Eva-Lena Jansson, det är jättebra att du kan konstatera att vi
              alla fyller år en gång om året, men det vore bättre att ta del
              av alla rapporter om jobbskatteavdraget från Riksbanken, Finanspolitiska
              rådet och Konjunkturinstitutet. Som sagt bedömer Finanspolitiska
              rådet att det blir 15 000 fler årsarbeten med det femte jobbskatteavdraget.
            </seg>
            <seg n="0b28941f">
              Konjunkturinstitutet och Finanspolitiska rådet bedömer också
              andra saker i regeringens jobbpolitik. Till exempel har RUT-avdraget
              positiva jobbeffekter. Det som är oroande är just att Socialdemokraterna
              väljer att inte se dessa positiva effekter utan vill backa bandet
              och föra en bidragspolitik.
            </seg>
            <seg n="66761a99">
              Som sagt, det behövs fler vägar in till arbetsmarknaden för både
              unga och äldre.
            </seg>
          </u>
          <note type="speaker" n="9215aeb6">
            Anf. 122 HANIF BALI (M):
          </note>
          <u who="Q5564796" xml:id="i-88e2c679d0534b10-5" n="e94aca6f">
            <seg n="492d92b3">
              Herr talman! Det pratas om att vart femte rekryteringsförsök
              misslyckas, och vi får höra att det finns 80 000 lågt hängande
              frukter. Har ni hängt med i hur sammansättningen av gruppen arbetslösa
              har förändrats med tiden?
            </seg>
            <seg n="19af7547">
              Det finns inga lågt hängande frukter kvar. I Arbetsförmedlingens
              statistik kan vi se att 60 procent av alla i arbetslöshet är sådana
              som kan räknas till utsatta grupper, alltså att de inte har tillräckligt
              mycket utbildning och så vidare.
            </seg>
            <seg n="36e46486">
              Svaret på det från Socialdemokraterna är arbetsmarknadspolitiska
              utbildningar. Ja, men de 80 000 jobben handlar om ingenjörer,
              läkare och andra högspecialiserade jobb. Att säga att en person
              som varit i arbetslöshet, kanske inte bara i två år utan ända
              sedan ni förtidspensionerade personen, ska bli ingenjör låter
              inte rimligt. Att påstå att det finns 80 000 lågt hängande frukter
              är världens största lögn!
            </seg>
            <seg n="a41b99de">
              Det talas om arbetslösheten bland ungdomar och det är väldigt
              mycket tal om arbetslösheten i Pia Nilssons hemlän. Man märker
              att det är nomineringsperiod.
            </seg>
            <seg n="fbfd6daa">
              År 2006 var arbetslösheten 16,1 procent bland ungdomar mellan
              16 och 24 år. Det kan man tycka är högt, men 2006 tyckte Socialdemokraterna
              att det var en bra siffra. I dag, när det inte är brinnande högkonjunktur,
              när vi har gått igenom en kris och när borgarna, som ni säger,
              har slagit sönder samhället – ja, då är arbetslösheten för ungdomar
              lägre! Den är 15,3 procent enligt Statistiska centralbyrån.
            </seg>
            <seg n="68c577f7">
              Er Bagdad Bob-beskrivning av Sverige håller inte! När siffrorna
              synas och det inte bara handlar om mål och visioner stämmer inte
              er verklighetsbeskrivning.
            </seg>
          </u>
          <note type="speaker" n="dea277b4">
            Anf. 123 EVA-LENA JANSSON (S):
          </note>
          <u who="Q3374622" xml:id="i-50fb30c1bfc2d47c-5" n="4dde5c4e">
            <seg n="beb0b8fa">
              Herr talman! Ibland är det intressant att lyssna på ens politiska
              motståndare. Jag kunde inte låta bli att småle.
            </seg>
            <seg n="4a22da21">
              Hanif Bali ville inte svara på min fråga om hur han såg på detta
              med generell välfärd och de inkomstförsäkringar som vi har. Han
              tycker uppenbarligen att de som betalar in till inkomstförsäkringar
              ska ha olika ersättning beroende på vad de tjänar, inte utifrån
              att de ska ha inkomsttrygghet, som ju är tanken bakom försäkringen.
              Då förstår jag faktiskt varför man försämrar detta.
            </seg>
            <seg n="755a641b">
              Hanif Bali gillar ju inte Socialdemokraterna och tror inte riktigt
              på vad vi säger. Men han kanske gillar SCB och AKU-siffror. Där
              mäter man sysselsättningsgraden. Jag konstaterar att inte ens
              de siffrorna har Hanif Bali rätt om. Han måste börja läsa på statistiken.
              Sysselsättningsgraden är lägre nu än den var när Socialdemokraterna
              styrde 2006. Sedan tog det ungefär två år innan Anders Borgs politik
              började bita, precis som man sade, och då steg arbetslösheten
              ännu mer.
            </seg>
            <seg n="cc263dd1">
              Sedan är vi inte ensamma i världen. Det pågår en kris i hela
              världen. Men man kan fundera på hur det kommer sig att Sverige
              har så svårt att komma ur krisen i förhållande till jämförbara
              länder. Det är ju detta som Pia Nilsson försöker beskriva.
            </seg>
            <seg n="256b0a2c">
              Sedan tycker vi att det är viktigt att människor som har svårt
              att få jobb ska kunna få den utbildning de behöver för att få
              jobb. Vi tycker också att de som har kort väg till arbete ska
              kunna få den hjälpen och det stödet via Arbetsförmedlingen eftersom
              det finns företag som inte hittar personer trots att det finns
              de som med mycket små steg skulle kunna komma i väg och få ett
              arbete.
            </seg>
            <seg n="1dea7881">
              Hanif Bali, läs på statistiken! Du har fel här med.
            </seg>
          </u>
          <note type="speaker" n="58770648">
            Anf. 124 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-17" n="abf11989">
            <seg n="176ecac4">
              Herr talman! Pia Nilssons interpellation handlar om både jobbskatteavdrag
              och långtidsarbetslöshet. Allt detta hänger ihop.
            </seg>
            <seg n="2d658418">
              Som jag sade i min inledning är det inte en slump att över 200
              000 fler är sysselsatta i dag än 2006 trots krisen. Jobben växte
              inte till i början av 2000-talet, men nu har de gjort det trots
              en kris.
            </seg>
            <seg n="c14486e0">
              Hur ska då de långtidsarbetslösa i Västmanland komma i arbete?
              Jo, genom att jobben fortsätter att växa till, att vi fortsätter
              att driva en politik där vi satsar på infrastruktur och forskning
              och förenklar för småföretag – helt enkelt att vi driver en aktiv
              tillväxtpolitik som förbättrar förutsättningarna för att få arbete.
              Då kan de också komma dem till del som står längre bort. De personerna
              måste också rustas och matchas.
            </seg>
            <seg n="299d0c18">
              Det finns arbetsmarknadsutbildningar. Det finns gott om möjligheter
              att i det ordinarie utbildningssystemet omskola sig och plugga.
              Det finns goda möjligheter runt om i Sverige att studera vidare.
            </seg>
            <seg n="8797ef83">
              Vilka verktyg har vi? Pia Nilsson efterlyser dem. Ja, det finns
              många verktyg. Vi har utbildningssystemet, såklart, men också
              det särskilda anställningsstödet, som vi nu förlänger till två
              år. Att en person som är långtidsarbetslös har ett stöd med sig
              som är så mycket som 85 procent av lönekostnaden är ett fantastiskt
              verktyg. Men utmaningen i Västmanland är, som på alla andra ställen
              i Sverige, att arbetsgivare också måste öppna dörren för de personer
              som står längre bort.
            </seg>
            <seg n="3586f48b">
              Men den politik som vi nu för, som är tillväxtvänlig och som
              gör att jobben växer till, är också viktig för att, som jag sade,
              de långtidsarbetslösa och de unga i Västmanland ska få arbete.
            </seg>
            <seg n="bb8a2c52">
              När vi ser att fler unga nu får jobb svarar Socialdemokraterna
              i budgeten för nästa år med att tredubbla de sociala avgifterna
              för unga. När vi sänker trösklarna in till arbetsmarknaden svarar
              Socialdemokraterna med fördubblad restaurangmoms, trots att det
              är många som får sitt första jobb i den branschen. När Sverige
              behöver fler företag som anställer och växer i hela landet svarar
              Socialdemokraterna med exempelvis lastbilsskatt.
            </seg>
            <seg n="3ad0c0b0">
              Socialdemokraternas politik, som är företagsovänlig, vill jag
              säga, och där man gör höjningar i transfereringssystemen, leder
              till att ca 80 000 jobb försvinner. Därför tycker jag att det
              är märkligt att Pia Nilsson, som många andra socialdemokrater
              här i riksdagens kammare, efterlyser och talar om att jobben ska
              bli fler. Men man lägger förslag på förslag i Sveriges riksdag
              som faktiskt gör att jobb slås ut.
            </seg>
          </u>
          <note type="speaker" n="a0f14889">
            Anf. 125 PIA NILSSON (S):
          </note>
          <u who="Q3370093" xml:id="i-e84695b812f571ea-2" n="8c0253dd">
            <seg n="6799b22d">
              Herr talman! Vi kan konstatera: På åtgärdsfronten intet nytt.
              Det finns inga förslag för att råda bot på långtidsarbetslösheten.
              Det är 70 000 personer som har varit arbetslösa i mer än två år.
            </seg>
            <seg n="a57712c6">
              Här står arbetsmarknadsministern och menar på att vi har en arbetsfientlig
              politik som inte skapar några nya jobb. Hur kan man stå och säga
              det när man som arbetsmarknadsminister inte gör någonting åt det
              faktum som råder i dag? Det är regeringens och Elisabeth Svantessons
              ansvar att faktiskt se de här 70 000 personerna och de 6 000 som
              finns i mitt län, som har varit arbetslösa i mer än två år.
            </seg>
            <seg n="05b0edc0">
              Ni sänker trösklar, påstår Elisabeth Svantesson. Men det hjälper
              uppenbarligen inte. Det är någonting annat som måste in. Det finns,
              enligt riksdagens utredningstjänst, 80 000 jobb att fånga relativt
              snabbt. Och det handlar inte bara om hjärnkirurger eller ingenjörer.
              Det handlar faktiskt också om lastbilsmekaniker och kockar.
            </seg>
            <seg n="2be39220">
              Det här måste åtgärdas i form av utbildningsinsatser. Jag är
              förvånad över att Elisabeth Svantesson inte använder sig av det.
              Det borde faktiskt ligga i regeringens intresse.
            </seg>
            <seg n="8d677063">
              Det är ett slöseri att 70 000 människor ska vakna upp varje morgon
              till ännu en dag av arbetslöshet. Man har rätt att få framtidshopp,
              och då behöver vi göra olika typer av insatser, självklart. Men
              det är framför allt en helt annan inriktning på jobbpolitiken
              som behövs. Den har jag efterlyst. Det kommer liksom ingenting.
              Det är inga konkreta åtgärder från arbetsmarknadsministern. Det
              är ingenting om hur man tänker komma till rätta med att merparten
              av de långtidsarbetslösa saknar gymnasiekompetens. Det är ingenting
              om att regeringen drar ned på antalet högskoleplatser, som också
              skulle kunna hjälpa till.
            </seg>
            <seg n="ffebe6de">
              Det finns mycket att göra, men då krävs det en ny regering.
            </seg>
          </u>
          <note type="speaker" n="af3315ab">
            Anf. 126 Arbetsmarknadsminister ELISABETH SVANTESSON (M):
          </note>
          <note n="8fe19d87">
            Herr talman! Tack, Pia Nilsson, för interpellationen och den
            här debatten!
          </note>
          <u who="Q4981393" xml:id="i-74d31812d9e6c421-1" n="abf11989">
            <seg n="01ccdbbc">
              Jag menar att det inte är en slump att 200 000 fler har ett jobb
              att gå till. Jobben har framför allt vuxit fram i den privata
              sektorn. Det är bara genom en politik som gör att jobben växer
              till som även de långtidsarbetslösa kan ha ett jobb att gå till.
              Och de personer som behöver rustas och matchas ska få de insatser
              som de behöver. Men det går inte att klumpa ihop gruppen långtidsarbetslösa.
              Det är ingen homogen grupp. Det de har gemensamt är att de har
              varit ifrån arbetsmarknaden alldeles för länge.
            </seg>
            <seg n="8a5c0e07">
              En del av dem kan motiveras att läsa vidare, som vi till exempel
              gör med de unga arbetslösa. Det är studiemotiverande insatser
              för att de ska sätta sig i skolbänken igen och läsa klart gymnasiet.
              Vi tror att man ska motivera unga tillbaka. Socialdemokraterna
              har förslag om att man i stället ska tvinga dem. Men grunden är
              att unga behöver läsa klart gymnasiet. Där delar jag Pia Nilssons
              inställning.
            </seg>
            <seg n="bcc5f9fd">
              I grund och botten handlar detta, herr talman, om att jobben
              inte växer till på Arbetsförmedlingen. De växer inte till i utbildningssystemet.
              De växer till ute hos arbetsgivare och hos företag som faktiskt
              kan växa trots en ganska tuff situation i ekonomin.
            </seg>
            <seg n="c6279ca1">
              Vi har då en uppgift i arbetsmarknadspolitiken, som vi har sagt
              gång på gång. Socialdemokraterna vill gärna sprida en bild av
              att vi inte har nya förslag. Men varje år lägger vi här i Sveriges
              riksdag fram förslag som gör att jobben växer till. Varje år lägger
              vi här i Sveriges riksdag fram förslag som underlättar för människor
              att komma närmare arbetsmarknaden. Det handlar om dem som tycker
              att det har varit tufft i krisen eftersom de har konkurrerats
              bort av andra personer som står närmare.
            </seg>
            <seg n="66c4e115">
              Jag tänker på de olika stöd som finns och på det utbildningssystem
              som vi har. Det är också så, herr talman, om jag ska döda en myt
              till, att det är över 40 000 fler högskoleplatser i dag än vad
              det var 2006. Det finns goda möjligheter att studera. Det finns
              goda möjligheter att utbilda sig i Sverige.
            </seg>
            <seg n="f04c4c7d">
              Arbetsmarknadspolitiken kan göra en del, men i grund och botten
              handlar det om att jobben måste fortsätta att växa till för att
              de som står allra längst bort också ska få ta del av de jobb som
              växer fram.
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="2c6b3c73">
            19 § Svar på interpellation 2013/14:113 om åtgärder mot arbetsplatsolyckor
          </note>
          <note type="speaker" n="6c6cdb5b">
            Anf. 127 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-396c0f2324368ba4-2" n="abf11989">
            <seg n="74362f8f">
              Herr talman! Marie Nordén har frågat mig vilka åtgärder jag avser
              att vidta för att förebygga olyckor och dödsfall på arbetsplatserna
              i Jämtlands län. Marie Nordén har också frågat mig vilka ambitioner
              jag och regeringen i övrigt har för att stärka arbetsmiljöarbetet
              på arbetsplatserna runt om i landet.
            </seg>
            <seg n="69b623ff">
              Jag vill inledningsvis göra klart att det är min och regeringens
              ambition att arbetsmiljön på alla arbetsplatser ska vara bra.
              Det förebyggande arbetet är viktigt oavsett var i Sverige arbetsplatsen
              är belägen. Arbetsgivaren har ansvar för att se till att arbetsmiljölagen
              följs. I det förebyggande arbetet spelar också samverkan en viktig
              roll. Jag kommer därför i mina kontakter med arbetsmarknadens
              parter att fortsätta ta upp hur vi bäst kan samarbeta vidare för
              att främja en god arbetsmiljö som förebygger ohälsa och olyckor
              i arbetslivet.
            </seg>
            <seg n="70797594">
              Det ligger i varje statlig myndighets uppdrag att hela tiden
              bedriva verksamheten så effektivt som möjligt. Men hur Arbetsmiljöverket
              väljer att organisera sig bestämmer verkets ledning. Det centrala
              för regeringen är att myndigheten bedriver sin verksamhet på ett
              effektivt sätt som svarar mot deras uppdrag.
            </seg>
            <seg n="f7341976">
              Sedan 2007 har Arbetsmiljöverket effektiviserat sin verksamhet
              och sänkt sina driftskostnader väsentligt. Siffrorna visar att
              det i dag utförs fler inspektioner per inspektör än för bara några
              år sedan. Också antalet krav i tillsynsbesluten har ökat, vilket
              tyder på att verkets arbete med urvalsmetoder för att identifiera
              de mest riskfyllda arbetsställena har gett resultat.
            </seg>
            <seg n="2f4a2d65">
              Informationsinsatser är ett viktigt komplement till tillsynsverksamheten.
              Genom öronmärkta satsningar med start 2009 har Arbetsmiljöverket
              tillförts ca 47 miljoner kronor i nivåhöjning, främst för att
              utveckla de delar av verksamheten som handlar om information och
              kommunikation. Från och med 2014 ökas denna satsning med ytterligare
              2 miljoner kronor i nivåhöjning. Syftet med informationssatsningen
              är att fler arbetsplatser ska stimuleras till ett effektivt arbetsmiljöarbete
              och nås av den kunskap som finns hos verket.
            </seg>
            <seg n="3267b5f6">
              Det här är några av de insatser som pågår för att stärka arbetsmiljöarbetet
              på arbetsplatser runt om i landet. Jag lämnade den 5 november,
              i mina svar på de interpellationer som då debatterades, ytterligare
              exempel på insatser som görs såväl på lagstiftningsnivå som på
              myndighetsnivå.
            </seg>
          </u>
          <note n="861cc1c1" type="speaker">
            Anf. 128 MARIE NORDÉN (S):
          </note>
          <u who="Q3373142" xml:id="i-74d31812d9e6c421-2" n="abf11989">
            <seg n="49d046c1">
              Herr talman! Jag vill börja med att tacka ministern för svaret.
              För den oinvigde kan det låta bra när man lyssnar på ministern.
              Men om man går tillbaka till den tid då den borgerliga alliansen
              tog över regeringsmakten kan man konstatera att ambitionerna på
              arbetsmiljöområdet var väldigt klara: Montera ned och försämra!
            </seg>
            <seg n="534fdef4">
              De politiska besluten talar sitt tydliga språk. Ministern talar
              varmt om det förebyggande arbetet, om samverkan och om ökade resurser
              inom området. Men för alla som kan historien klingar det rätt
              tomt. De samlade resurserna inom arbetsmiljöområdet har nämligen
              inte ökat. Den samlade kunskapen om arbetslivets villkor har krympt,
              och förutsättningarna för ny kunskap har medvetet försämrats av
              den borgerliga regeringen.
            </seg>
            <seg n="7ea59912">
              Bland det första regeringen valde att göra när den fick makten
              var att lägga ned Arbetslivsinstitutet, som var ett nationellt
              kunskapscentrum just för arbetslivsfrågor där man med statliga
              medel bedrev forskning, utveckling och kunskapsförmedling i nära
              samarbete med arbetslivet. I dialog med arbetslivets aktörer verkade
              organisationen för ett arbetsliv med goda villkor, utvecklingsmöjligheter
              och en hälsosam arbetsmiljö.
            </seg>
            <seg n="a7d3ceb8">
              Regeringen stängde ned institutet den 1 juli 2007, och även då
              drabbades faktiskt Östersund av nedläggningen precis som man drabbas
              av Arbetsmiljöverkets nedläggning i Östersund. Det gjordes trots
              starka protester och reaktioner från många aktörer inte bara här
              i Sverige utan även utomlands. Innan det lades ned ansågs nämligen
              den svenska arbetslivsforskningen vara i toppklass och världsledande.
              Så är det inte längre, för sex år senare är vi inte världsledande
              på forskningsområdet som rör arbetsliv. Antalet forskare inom
              arbetslivsområdet har minskat med en tredjedel, och anslagen till
              den forskning som fortfarande bedrivs har stramats åt med flera
              hundra miljoner. Den forskning som bedrivs i dag är splittrad
              och står utan den kontakt med näringslivet som fanns när ALI bedrev
              den.
            </seg>
            <seg n="72711378">
              Ministerns tal om effektivisering är en förskönande omskrivning
              av en krass verklighet med radikalt minskade resurser till Arbetsmiljöverket,
              då den borgerliga alliansen samtidigt som man beslutade att avveckla
              den samlade kompetensen inom arbetslivsforskningen också drog
              ned grundanslaget till Arbetsmiljöverket för 2007 med nästan 45
              miljoner. Under åren som följde minskade man stadigt anslaget.
              År 2009 var anslaget 100 miljoner lägre än 2006. Antalet inspektörer
              har minskat kraftigt, från ca 400 till i dag 230.
            </seg>
            <seg n="28df4bbc">
              Självklart innebär det ett annat sätt att arbeta och en slimmad
              organisation som lever under press och är väl medveten om att
              resurser som tillförs som projektpengar är tillfälliga. När de
              tar slut får man lov att avskeda personal. Med krympande resurser
              tvingas man nu omorganisera, vilket jag kan tycka borde bekymra
              ansvarig minister om hon har ambitionen att arbetet ska bedrivas
              i hela landet – och det borde ministern ha.
            </seg>
            <seg n="5fc3c610">
              Om vi nu lämnar Norrlands inland med endast ett kontor i Härnösand
              för Jämtland och Västernorrland kommer det att innebära väldigt
              långa avstånd för inspektioner i de yttre delarna av Jämtland.
              Ska man till Östersund är det bara 18 mil, men åker man till exempel
              till Gäddede i norra Jämtland, som faktiskt har industri, är det
              närmare 35 mil enkel resa. Samma sak gäller för min hemby Hede,
              där det också finns industri som borde få besök av Arbetsmiljöverket.
            </seg>
            <seg n="32607cca">
              Det är kanske inte tänkt att man ska besöka och inspektera arbetsplatser
              i hela landet; de kanske inte är tillräckligt stora eller betydelsefulla.
              Min fråga till ministern är: Ser inte ministern ett bekymmer med
              att Arbetsmiljöverket inte kommer att kunna verka i hela landet
              och att man kommer att lägga ned mer tid på resor än på faktiska
              inspektioner?
            </seg>
          </u>
          <note type="speaker" n="dcdadcd9">
            Anf. 129 HANIF BALI (M):
          </note>
          <u who="Q5564796" xml:id="i-88e2c679d0534b10-6" n="e94aca6f">
            <seg n="bb72064f">
              Herr talman! Det är väldigt intressant: När det kommer till arbetsmarknaden
              vill man ha relativa siffror, och när det kommer till arbetsolyckor
              går man vidare till absoluta siffror. Det är den socialdemokratiska
              logiken. Man har så att säga en flexibel inställning till verkligheten.
            </seg>
            <seg n="0917cb21">
              Blev det sämre, då? Man kanske borde utvärdera regeringens arbete.
              Har det blivit sämre? Har det blivit så att det är fler olyckor
              per arbetstimme som svenskar arbetar där ute, eller är det färre
              olyckor nu? I absoluta tal kan det ha varit så att det har ökat
              marginellt, absolut. Det kan ha ökat. Men det är för att fler
              arbetar. Vår befolkning har växt och vår sysselsättning ökat,
              vilket leder till fler arbetade timmar.
            </seg>
            <seg n="85899df7">
              Är det fler som blir skadade, är med om olyckor eller blir sjukskrivna
              per arbetad timme? Nej, det är en minskning på 8 procent. Är det
              fler dödsolyckor per arbetad timme? Nej, det är en minskning på
              40 procent. Men här kommer Socialdemokraterna att återigen vilja
              prata om absoluta tal. De kommer att vilja prata om absoluta tal
              trots att vår befolkning har växt, trots att vår arbetskraft har
              växt och trots att fler är i arbete.
            </seg>
            <seg n="76ab1dad">
              Låt mig då dra ett exempel på hur vi kan lösa det här med absoluta
              tal: Om vi skulle förtidspensionera en miljon människor i morgon
              skulle antalet olyckor minska. Men vore det bättre för Sverige?
              Någon måste ju betala för våra arbetsmiljöinspektioner. Någon
              måste betala för vår välfärd, någon måste betala för vägar och
              så vidare.
            </seg>
            <seg n="d6111b52">
              Därför är det rimligare att titta på hur många olyckor som sker
              per arbetad timme, och där minskar det. Om svartmålningen att
              regeringen skär ned och förstör arbetsmiljöarbetet stämmer borde
              det väl ha effekt. Det borde väl tala sitt tydliga språk i siffrorna,
              men det gör ju inte det. Det minskar per arbetad timme. Den svartmålning
              ni bedriver stämmer alltså helt enkelt inte.
            </seg>
            <seg n="a07f4fa6">
              Regeringens ambitioner har ni synpunkter på, men siffrorna visar
              de facto om det blir bättre eller sämre. Siffrorna talar också
              sitt tydliga språk: Per arbetad timme minskar arbetsolyckorna
              med frånvaro, dödsolyckorna minskar och arbetsmiljön blir bättre
              och bättre – genom att Arbetsmiljöverket jobbar mer effektivt.
            </seg>
          </u>
          <note type="speaker" n="38f48d4b">
            Anf. 130 EVA-LENA JANSSON (S):
          </note>
          <u who="Q3374622" xml:id="i-50fb30c1bfc2d47c-6" n="4dde5c4e">
            <seg n="8d835330">
              Herr talman! Jag tycker att det är viktigt att vara noga med
              siffror och statistik. Precis som jag tidigare har redogjort för,
              Hanif Bali, har andelen arbetsolyckor och andelen arbetssjukdomar
              ökat. Man kan säga att det beror på att det är fler som är i arbete.
              Vi har försökt att argumentera och diskutera rätt länge kring
              arbetslösheten, men då vill inte Hanif Bali diskutera den statistiken.
              För mig är det dock viktigt att se att det tyder på någonting
              om vi nu, 2013, fortfarande får en ökning av andelen arbetsskador
              och arbetssjukdomar.
            </seg>
            <seg n="3c8bf465">
              Man kan säga så här: LO:s och TCO:s rättsskydd säger att människor
              i dag är mindre benägna att anmäla såväl arbetsskador som tillbud
              och arbetssjukdomar, på grund av en mycket osäker situation på
              arbetsmarknaden. Vi vet också att personer som befinner sig i
              olika typer av praktik skadar sig utan att anmäla det, av rädsla
              för att inte komma i fråga. Det finns alltså ett mörkertal, och
              då är det viktigt att ha en forskning på plats. Det är viktigt
              att ha en fristående inspektion som är statlig och där man också
              kan göra besök och bedriva tillsyn.
            </seg>
            <seg n="7ed11ae1">
              Vi har haft en diskussion om vad som händer när man befinner
              sig på en arbetsplats utan kollektivavtal. Förutom att man är
              sämre avlönad, har sämre villkor och dessutom inte är försäkrad
              i alla avseenden finns det inte heller tillgång till skyddsombud.
              Då är det viktigt att Arbetsmiljöinspektionen kan bedriva tillsyn
              på de arbetsplatserna. Även om Hanif Bali tycker att det är bra
              räcker det faktiskt inte med att ha en bra webbsida från Arbetsmiljöverket,
              för den når inte ut på alla arbetsplatser. Det är i stället viktigt
              att Arbetsmiljöverket kan bedriva tillsyn.
            </seg>
            <seg n="1a82ba03">
              Det är därför vi har den här debatten och har haft tidigare debatter:
              Om man inte har en aktiv myndighet som har möjlighet att göra
              inspektionerna och bedriva tillsyn får det effekter för arbetslivet.
              Man kan säga att det inte gör någonting eftersom arbetsolyckorna
              och arbetsskadorna går ned och det inte dör så mycket människor,
              men vi vill ju gärna se att ingen ska dö på jobbet. Vi vill inte
              att människor ska skadas alls. Det är klart att det ska vara färre
              arbetsskador i dag än det var för till exempel 20 år sedan, för
              det ska ha hänt någonting i arbetslivet.
            </seg>
            <seg n="1204d7e6">
              Fortfarande skadas dock människor, och den psykosociala ohälsan
              ökar. Yngre kvinnor mår mycket sämre i dag, och mycket hänger
              ihop med arbetslivets utveckling. Om man inte forskar på det och
              inte har en statlig myndighet som kan se vad det är som händer
              i samhället kan vi få oönskade effekter i framtiden. Det är det
              Marie Nordén försöker lyfta fram.
            </seg>
            <seg n="2fa63e95">
              Jag tror att Hanif Balis favoritord i dag är Bagdad Bob. Det
              är ju han som är Bagdad Bob i den här tillställningen; han står
              ju här och försöker säga att allting är så mycket bättre därför
              att alla siffror går ned. Ja, men vi har högre ambitioner än så.
              Vi vill faktiskt se till att arbetslivet ska vara bra för alla.
              Då är det viktigt att få bort de skadeeffekter som finns och att
              få de oseriösa arbetsgivare som finns i dag att ta sitt ansvar.
              För det krävs det att det finns en tillsynsmyndighet. Säg att
              den tillsynsmyndigheten säger att med den här utvecklingen av
              vår ekonomi får vi säga upp 20 personer varje år. Den som tror
              att den myndigheten blir starkare bara för att man har en bra
              webbsida är med mina ord, herr talman, granska naiv.
            </seg>
          </u>
          <note type="speaker" n="7b729271">
            Anf. 131 JENNY PETERSSON (M):
          </note>
          <u who="Q4972634" xml:id="i-f8ca736fef159de4-2" n="00204164">
            <seg n="70f3b1ca">
              Herr talman! Som arbetsmarknadsministern och tidigare talare
              har nämnt är arbetsmiljön en jätteviktig fråga, och Arbetsmiljöverket
              har en viktig roll i att förebygga ohälsa och arbetsolyckor. Som
              Hanif Bali var inne på har andelen dödsolyckor minskat per arbetad
              timme. Varje dödsolycka är en för mycket. Ska vi ta de totala
              siffrorna, som Eva-Lena Jansson efterfrågar, var det 68 dödsolyckor
              2006. Det var 68 för många. År 2012 var det 45, och det var givetvis
              45 för många.
            </seg>
            <seg n="c6ec58ce">
              Som sagt: Arbetsmiljön är viktig, och Arbetsmiljöverket är en
              värdefull spelare som vägledare och informationsspridare. Arbetsmarknadsministern
              sade i denna debatt och tidigare i dag att vi har öronmärkta pengar
              med fokus på de minsta arbetsplatserna för att förebygga arbetsolyckor,
              dödsolyckor.
            </seg>
            <seg n="4147c326">
              Såväl Eva-Lena Jansson som Hanif Bali och Elisabeth Svantesson,
              vår arbetsmarknadsminister, har nämnt Arbetsmiljöverket som en
              jätteviktig myndighet. Hit vänder sig många arbetsgivare, fackliga
              organisationer och andra aktörer som arbetar med arbetsmiljö för
              att söka bra kunskap, och så måste det fortsätta vara.
            </seg>
            <seg n="eee844ac">
              Det är viktigt att förebygga arbetsolyckor, men det är också
              viktigt att det ska kosta att göra fel. Där tycker jag att vi
              ibland missar fokus. Om man har en verksamhet, ett företag, som
              har en dålig arbetsmiljö är det jätteviktigt att det finns sanktioner
              som är effektiva. Jag vet att vi har en sanktionsreform som ligger
              på bordet med syftet att skapa ett effektivare sanktionssystem.
              Det är viktigt att lyfta fram och arbeta vidare med att det ska
              kosta att göra fel.
            </seg>
          </u>
          <note type="speaker" n="208ab192">
            Anf. 132 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-396c0f2324368ba4-3" n="abf11989">
            <seg n="ce3174de">
              Herr talman! Jag tackar Marie Nordén för interpellationen.
            </seg>
            <seg n="7060f3cc">
              Jag har svarat på flera riksdagsfrågor och interpellationer den
              5 november och även tidigare i dag och redogjort för min och regeringens
              syn på arbetsmiljöpolitiken. Jag behöver inte återupprepa allt
              som jag då.
            </seg>
            <seg n="fdf90b5e">
              Marie Nordén frågar mig vilka åtgärder jag avser att vidta för
              att förebygga olyckor och dödsfall på arbetsplatserna i Jämtlands
              län. Marie Nordén skriver också i sin interpellation att detta
              att man nu omorganiserar sig på Arbetsmiljöverket kommer att innebära
              ännu färre inspektioner på arbetsplatserna. Jag vet inte om Marie
              Nordén vet någonting som jag inte vet.
            </seg>
            <seg n="4eea495e">
              Det jag vet är att Arbetsmiljöverket har ett uppdrag att verka
              i hela landet i tillsynsarbete. Det handlar om att få till stånd
              ett välfungerande förebyggande arbetsmiljöarbete och att kontrollera
              att regelverket följs. Man jobbar också med ett riskförebyggande
              arbete. Det är grundläggande för att komma till rätta med arbetsplatsolyckor
              och för hälsa och arbetsmiljö. För att göra rätt måste man också
              veta vad som förväntas. Informationsinsatserna är också väldigt
              viktiga som ett komplement till tillsynsverksamheten för att få
              en god efterlevnad av arbetsmiljöreglerna.
            </seg>
            <seg n="906f9405">
              Arbetsmiljöverket har viktiga uppgifter. Man jobbar inte i dag
              på exakt samma sätt som man gjorde för 7, 14 eller 21 år sedan,
              utan det förändras eftersom också arbetsmarknaden förändras. Men
              hur Arbetsmiljöverket väljer att organisera sig, som den här interpellationen
              delvis handlar om, är ändå en uppgift för verkets ledning.
            </seg>
            <seg n="c6aea546">
              Uppdraget ligger fast. Det har jag sagt tidigare, men det är
              ändå viktigt att poängtera. Jämtlands län är fortfarande en viktig
              del för Arbetsmiljöverket att finnas i och att arbeta effektivt
              för. Hur man arbetar och var man finns är som sagt en fråga för
              verkets ledning.
            </seg>
          </u>
          <note n="289e67cf" type="speaker">
            Anf. 133 MARIE NORDÉN (S):
          </note>
          <u who="Q3373142" xml:id="i-74d31812d9e6c421-3" n="abf11989">
            <seg n="0a4c3094">
              Herr talman! Vad den här debatten handlar om egentligen är ambitioner.
            </seg>
            <seg n="4d8a612c">
              Så länge siffrorna för arbetsrelaterade sjukdomar och olyckor
              fortsätter att stiga och ligger på den höga nivå som de gör och
              så länge dödstalen ligger på den höga nivå som de gör, även om
              de skulle ha sjunkit lite den senaste tiden, accepterar inte vi
              socialdemokrater att det är så. Vi anser att det är värt att lägga
              resurser på att göra arbetsmiljöarbetet ännu bättre. Hittills
              har vi inte gjort ett tillräckligt bra arbete, för då skulle inte
              siffrorna ligga på en så hög nivå.
            </seg>
            <seg n="f0defbca">
              Ministern frågar om jag vet någonting som inte ministern vet
              när det gäller minskade inspektioner. Nej, men det tar tid att
              resa. Det är klart att tiden som går åt för 35 mil enkel resa
              till Hede hade kunnat användas till inspektioner i stället för
              att sitta i bilen och köra från Härnösand. 35 mil till Gäddede,
              det är samma där. Det tar tid att resa. Man behöver inte veta
              mer än att det kommer att ta tid från inspektionstid. Det är bra
              att man får ökade anslag för att besöka de mindre arbetsplatserna,
              men det tar fortfarande tid att ta sig till de mindre arbetsplatserna.
            </seg>
            <seg n="a8534030">
              Ministern och flera andra här har sagt att man har förstärkt
              arbetsmiljöarbetet och att Arbetsmiljöverket gör ett väldigt viktigt
              arbete. Men igen: Anslaget är lägre i dag än vad det var 2006.
              År 2006 var det 554 800 000 kronor, och 2014 kommer det att ligga
              på 520 756 000 kronor. Det klingar både tomt och falskt när man
              säger att resurserna har ökat och att man höjer ambitionerna när
              man inte är beredd att satsa resurser på att Arbetsmiljöverket
              ska kunna finnas i hela landet.
            </seg>
            <seg n="2cfff98a">
              Jag tycker att det är väldigt illa att ministern svär sig helt
              fri från hur Arbetsmiljöverket är organiserat. Det finns en regel
              som jag vet att vår regering följde – jag hoppas att den här regeringen
              gör det också – när det gäller regionalpolitisk hänsyn. Den innebär
              att man för en dialog med varje myndighet om hur den organiserar
              sig, så att det ska finnas en närvaro i hela landet, och att det
              finns ett regionalpolitiskt perspektiv i besluten om hur verket
              väljer att organisera sig. Det är tydligt att ministern svär sig
              fri från den delen när hon inte ser att valet att organisera sig
              på det här sättet är en direkt konsekvens av besparingar, för
              det är ingenting annat än besparingar. Det kan aldrig bli en satsning
              om man först drar ned bidraget så radikalt som man har gjort och
              sedan pytsar tillbaka lite pengar. Det är inte ens en taskig återställare.
              Det är ingen satsning, utan det här gör man för att man är tvingad
              att göra de här förändringarna.
            </seg>
            <seg n="48a4d2e2">
              Det är beklämmande och sorgligt att höra hur man resonerar kring
              kunskap och forskning inom de här områdena, när vi vet att människor
              mår så dåligt på sina arbetsplatser och när vi vet att vi skulle
              behöva en bättre forskning som är samlad och jobbar nära arbetslivet,
              och att höra hur majoritetspolitikerna resonerar om behovet av
              kunskap och viftar bort det på det här sättet.
            </seg>
            <seg n="f599ea47">
              Sverige bedrev världsledande forskning för sex år sedan. Vi visste
              att vi hade koll på vårt arbetsliv, och vi visste att vi i förhållande
              till övriga Norden och resten av världen låg i framkant för att
              förbättra arbetsmiljön. Det raserade den här regeringen, och det
              tycker jag att man kan ta ansvar för.
            </seg>
          </u>
          <note type="speaker" n="dcd9ffee">
            Anf. 134 HANIF BALI (M):
          </note>
          <u who="Q5564796" xml:id="i-88e2c679d0534b10-7" n="e94aca6f">
            <seg n="826e0ace">
              Herr talman! Vi hörde tidigare att Eva-Lena Jansson vet att människor
              fyller år en gång om året. Det var ju duktigt. Jag skulle vilja
              att hon lärde sig skillnaden mellan andel och antal också. Det
              är jättestor skillnad. Ni som ser på debatten i efterhand kan
              spola tillbaka och höra att hon säger andel när hon talar om antal.
            </seg>
            <seg n="71d8b2c9">
              Andelen arbetsplatsolyckor per arbetad timme har minskat med
              8 procent, och andelen dödsolyckor per arbetad timme har minskat
              med 40 procent.
            </seg>
            <seg n="d3433294">
              Återigen svartmålas regeringens arbete och effektivisering. Men
              i stället för att myndigheten jobbar som den alltid har gjort
              vänder man nu på varenda sten för att se vad man kan göra bättre
              och effektivare. Det ger effekt.
            </seg>
            <seg n="0af7fe83">
              Men ni väljer att inte titta på effekten utan på ambitionerna.
              Det är en klassisk socialdemokratisk metodik. När ni förlorar
              argumentationen börjar ni tala om visioner och ambitioner.
            </seg>
            <seg n="d47d7f44">
              Men grundfaktorn kvarstår. Andelen olyckor per arbetad timme
              har minskat, och andelen dödsolyckor per arbetad timme har minskat.
              Inget ni säger om ambitioner och sådant förändrar detta faktum.
            </seg>
            <seg n="09cd2d5a">
              Det går inte att belasta regeringen och säga att regeringen gör
              ett dåligt arbete när siffrorna pekar åt det håll vi vill att
              de ska peka, nämligen nedåt mot noll.
            </seg>
            <seg n="8c03dec2">
              Ingen annan regering har varit närmare noll per arbetad timme.
              Ingen annan regerings arbetsmetod har varit effektivare.
            </seg>
          </u>
          <note type="speaker" n="4aca7887">
            Anf. 135 EVA-LENA JANSSON (S):
          </note>
          <u who="Q3374622" xml:id="i-50fb30c1bfc2d47c-7" n="4dde5c4e">
            <seg n="294017d1">
              Herr talman! Jag vet mycket väl skillnaden mellan andel och antal.
              Det försökte jag säga till Hanif Bali, och jag tycker att han
              blandar ihop siffrorna.
            </seg>
            <seg n="714d24f5">
              Att antalet anmälda arbetsskador ökade under 2012 är problematiskt.
              Hanif Bali kan säga att det är många fler i arbete. Ja, men är
              det bra att andelen arbetsskadade ökar? Det kan inte vara bra.
              Hanif Bali skakar på huvudet, så han tycker inte heller att det
              är bra. Då är vi överens. Vi tycker inte att det är bra att människor
              skadas i arbetet eller blir sjuka av arbetet.
            </seg>
            <seg n="dbbd132b">
              Vi tycker att det är viktigt att vi har en myndighet som kan
              utöva tillsyn. Vi tyckte också att det var viktigt med forskning
              på området, men det tyckte inte regeringen utan lade ned den.
              Då är risken stor att vi får effekter på både kort och lång sikt.
            </seg>
            <seg n="a573f1ba">
              Är allt bra för att det går nedåt? Nej, allt är inte bra. LO-TCO
              Rättsskydd har pekat på att det finns ett stort mörkertal då dagens
              arbetsskadeförsäkring inte är rättssäker och inte jämställd, vilket
              innebär att många undviker att anmäla. Vi vet också att det finns
              ett mörkertal på de arbetsplatser där man inte har kollektivavtal
              och skyddsombud och inte ens vet att man ska anmäla tillbud och
              arbetsolyckor.
            </seg>
            <seg n="1fed9bf7">
              Hanif Bali kan vara jättenöjd, men jag är ganska säker på att
              det är fler. Det innebär att andelen arbetsolyckor skulle kunna
              vara större. Jag tänker att det är viktigt att göra något åt det.
              Jag uppfattar att arbetsmarknadsministern också har de ambitionerna.
            </seg>
            <seg n="82c70985">
              Frågan är då hur man åstadkommer en förbättring av arbetsmiljön.
              Jo, genom att stärka de fackliga organisationerna och den myndighet
              som utövar tillsyn. Men regeringen väljer att göra de fackliga
              organisationerna svagare och minska på pengarna till Arbetsmiljöverket.
              Det är bakvänd politik, och det är det som Marie Nordén lyfter
              fram.
            </seg>
            <seg n="35895442">
              Blir det längre från Arbetsmiljöverket lokalt och regionalt blir
              det också svårare att få en lokal tillsyn. Det är ett stort problem.
            </seg>
          </u>
          <note type="speaker" n="147c1147">
            Anf. 136 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-396c0f2324368ba4-4" n="abf11989">
            <seg n="7ffe0447">
              Herr talman! Jag är glad att Eva-Lena Jansson lyfte upp parterna.
              Arbetsmarknadens parter har ett stort ansvar för hur arbetsmiljön
              ser ut på landets arbetsplatser. Arbetsgivarna har huvudansvaret,
              men parterna tillsammans har också ett ansvar. Parterna samverkar
              också med Arbetsmiljöverket så att tillsynsinsatser och föreskrifter
              blir väl utformade.
            </seg>
            <seg n="3cb0f86e">
              Parterna har också en viktig roll som pådrivare för ett bättre
              förebyggande arbetsmiljöarbete. De kan göra skillnad genom att
              aktivt påverka sina medlemmar att göra rätt och fokusera på betydelsen
              av ett hälsosamt arbetsliv på både kort och lång sikt.
            </seg>
            <seg n="d0522ef6">
              Jag har nära kontakt med parterna i arbetsmiljöfrågorna och kommer
              att fortsätta ta upp hur vi bäst kan samarbeta vidare för att
              främja en god arbetsmiljö som förebygger ohälsa och olyckor i
              arbetslivet.
            </seg>
            <seg n="4badd1fb">
              Herr talman! Slutligen ska jag kommentera resursfrågan, som Socialdemokraterna
              återkommer till gång på gång. Regeringen gjorde omprioriteringar
              när man kom till makten 2006. Bland annat gjordes effektiviseringar
              och besparingar på en lång rad områden inom statsförvaltningen.
              Det påverkade även myndigheterna på arbetsmiljö- och arbetslivsområdena,
              till exempel Arbetsmiljöverket. Sedan 2009 har dock verkets anslag
              ökat.
            </seg>
            <seg n="c6f087d5">
              Arbetsmiljöverket har också effektiviserat sin verksamhet och
              sänkt sina driftskostnader väsentligt sedan 2007. I dag utförs
              det långt fler inspektioner per inspektör än för bara några år
              sedan. Även antalet krav i tillsynsbesluten har ökat – något som
              tyder på att verkets arbete med urvalsmetoder för att identifiera
              de mest riskfyllda arbetsställena har gett resultat.
            </seg>
            <seg n="7c9cbef2">
              Resurserna är således inte alltid avgörande för ett gott och
              effektivt arbetsmiljöarbete.
            </seg>
          </u>
          <note n="0af76e24" type="speaker">
            Anf. 137 MARIE NORDÉN (S):
          </note>
          <u who="Q3373142" xml:id="i-74d31812d9e6c421-4" n="abf11989">
            <seg n="44751f9a">
              Herr talman! Att vi sedan 2009 har fått mer resurser till Arbetsmiljöverket
              är för att man så radikalt drog ned resurserna när man tillträdde
              2006. Men det är ingen satsning, för det ligger fortfarande lägre
              än det gjorde när man tog över makten 2006.
            </seg>
            <seg n="5b0fa1cc">
              Allt fler upplever en pressad arbetssituation. Som jag sade tidigare
              har antalet anmälda arbetssjukdomar ökat, och sjuktalen som är
              orsakade av arbetsolyckor har ökat. Totalt sedan 2009 är antalet
              arbetsolyckor 137 190, och antalet arbetssjukdomar har stigit
              stadigt varje år.
            </seg>
            <seg n="fef14469">
              Oavsett om antalet ökar eller inte kan väl ingen vara nöjd med
              att vi har ett läge där människor mår dåligt på jobbet.
            </seg>
            <seg n="a2f36cbc">
              Det är inte de som får de stora rubrikerna som vi talar om. Men
              dödsolyckorna borde få det. Vi kan aldrig acceptera något annat
              än en nollvision för dödsfall i arbetslivet.
            </seg>
            <seg n="fb17c383">
              Jag vill ta upp det som sades tidigare om sanktionsavgifter.
              Det är bra att det ska kosta att begå arbetsmiljöbrott. Processerna
              tar dock alldeles för lång tid, och alldeles för få blir dömda,
              vilket ministern också lyfte upp i en artikel i Riksdag &amp; Departement.
              Det borde vara rimligt att se över varför det är så här i stället
              för att direkt gå på möjligheten att köpa sig fri, vilket jag
              ser som en risk.
            </seg>
            <seg n="967951e0">
              Man måste titta på lagstiftningen och om domstolarna behöver
              mer resurser. Jag är övertygad om att den som är drabbad eller
              har förlorat en anhörig vill få upprättelse i domstol.
            </seg>
            <seg n="9697435b">
              Vi måste bedriva arbetet på flera fronter. Vi kan aldrig vara
              nöjda med den situation som är. Oavsett om det är fler eller färre
              som arbetar är det för många som mår dåligt i arbetslivet.
            </seg>
          </u>
          <note type="speaker" n="12e784f2">
            Anf. 138 Arbetsmarknadsminister ELISABETH SVANTESSON (M):
          </note>
          <u who="Q4981393" xml:id="i-9825cf7cf9bd3375-18" n="abf11989">
            <seg n="acefad7e">
              Herr talman! Jag tackar för denna interpellationsdebatt. Jag
              har besvarat interpellationer om arbetsmiljön tidigare, och jag
              vet att det har inkommit några fler de senaste dagarna. Vi har
              också en aktuell debatt om arbetsmiljön i kammaren den 3 december.
            </seg>
            <seg n="2286dee5">
              Tack för debatten och trevlig helg!
            </seg>
          </u>
          <note n="b40bad0d">
            Överläggningen var härmed avslutad.
          </note>
          <note n="50710778">
            20 § Bordläggning
          </note>
          <note n="69504a29">
            Följande dokument anmäldes och bordlades:
          </note>
          <note n="425fcec1">
            21 § Anmälan om interpellationer
          </note>
          <note n="6a2ffeeb">
            Följande interpellationer hade framställts:
          </note>
          <note n="61db9d78">
            den 22 november
          </note>
          <note n="1694657e">
            Peter Hultqvist
          </note>
          <note n="3eb94929">
            Ingemar Nilsson
          </note>
          <note n="9ae14094">
            Helene Petersson
          </note>
          <note n="d2b709fb">
            Monica Green
          </note>
          <note n="b7779a17">
            Thomas Strand
          </note>
          <note n="b7779a17">
            Thomas Strand
          </note>
          <note n="b7779a17">
            Thomas Strand
          </note>
          <note n="f9f9d44e">
            Interpellationerna 2013/14:160–162 redovisas i bilaga som fogats
            till riksdagens snabbprotokoll tisdagen den 26 november.
          </note>
          <note n="e41b588e">
            Övriga interpellationer redovisas i bilaga som fogats till riksdagens
            snabbprotokoll tisdagen den 3 december.
          </note>
          <note n="2403344a">
            22 § Anmälan om frågor för skriftliga svar
          </note>
          <note n="601a381c">
            Följande frågor för skriftliga svar hade framställts:
          </note>
          <note n="61db9d78">
            den 22 november
          </note>
          <note n="67d229bb">
            Mattias Jonsson
          </note>
          <note n="5c31b049">
            Peter Persson
          </note>
          <note n="a409ca8a">
            Anders Karlsson
          </note>
          <note n="5c31b049">
            Peter Persson
          </note>
          <note n="62d01e7e">
            Fråga 2013/14:139 redovisas i bilaga som fogats till riksdagens
            snabbprotokoll tisdagen den 26 november.
          </note>
          <note n="542228bf">
            Övriga frågor redovisas i bilaga som fogats till riksdagens snabbprotokoll
            tisdagen den 3 december.
          </note>
          <note n="5881505b">
            23 § Kammaren åtskildes kl. 15.49.
          </note>
          <note n="3f31fc2e">
            Förhandlingarna leddes
          </note>
          <note n="1c42e4c6">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
