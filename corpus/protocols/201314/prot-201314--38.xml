<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--38</head>
          <docDate when="2013-12-03">2013-12-03</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:38
          </note>
          <note>
            Tisdagen den 3 december
          </note>
          <note>
            Kl. 13:00 - 21:06
          </note>
          <note>
            1 § Aktuell debatt: Arbetsmiljön
          </note>
          <note type="speaker">
            Anf. 1 YLVA JOHANSSON (S):
          </note>
          <u>
            <seg>
              Fru talman! Det är dags att vi diskuterar hur vi har det på jobbet.
              Alla som med sitt arbete bidrar till vårt välstånd, vår ekonomiska
              utveckling och vår välfärd bidrar till att få samhället att fungera.
            </seg>
          </u>
          <u>
            <seg>
              Vi önskar oss alla ett hållbart arbetsliv, men det har vi inte
              i dag. Arbetsskadorna ökar för tredje året i rad. Sjuktalen skenar.
              Fortfarande är det förfärande många människor som förolyckas på
              sitt arbete.
            </seg>
          </u>
          <u>
            <seg>
              Utvecklingen går åt fel håll. Vi socialdemokrater har begärt
              den här debatten för att vi inte kan acceptera att stillatigande
              se på hur utvecklingen går åt fel håll. Allt fler människor skadas
              på eller slits ut av sitt arbete.
            </seg>
          </u>
          <u>
            <seg>
              Politiken måste ändras. Utvecklingen måste vändas. Det vill vi
              prata om här i riksdagen i dag.
            </seg>
          </u>
          <note type="speaker">
            Anf. 2 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Alla som vill och kan ska få möjlighet att arbeta.
              Det är Alliansens främsta målsättning. Arbetsmiljöpolitiken är
              en viktig byggsten för att uppnå det målet.
            </seg>
          </u>
          <u>
            <seg>
              Med god arbetsmiljö får vi en mer inkluderande arbetsmarknad
              där fler får möjlighet att träda in och få ett jobb och där färre
              slås ut i förtid. Det är grundläggande för att vi ska kunna möta
              den demografiska utvecklingen och det stundande generationsskiftet
              på arbetsmarknaden och därmed också säkra den svenska modellens
              långsiktiga hållbarhet.
            </seg>
          </u>
          <u>
            <seg>
              Sverige har under de senaste 60 åren genomgått omfattande strukturomvandlingar.
              Vi har i dag ett mer mångfasetterat näringsliv och en allt viktigare
              tjänsteproduktion.
            </seg>
          </u>
          <u>
            <seg>
              Teknikutvecklingen och samhällsutvecklingen har skapat nya förutsättningar
              och möjligheter. Arbetsmetoder och processer på arbetsplatsen
              är i ständig utveckling.
            </seg>
          </u>
          <u>
            <seg>
              Vi har sett och vi ser fortfarande hur arbetsmarknader växer
              fram med en mängd nya branscher och nya jobb. Under de senaste
              20 åren har vi blivit bekanta med yrkestitlar som app-utvecklare,
              barristor och omvärldsanalytiker.
            </seg>
          </u>
          <u>
            <seg>
              Ett mångfasetterat näringsliv och framväxt av nya yrken förändrar
              delvis arbetet med arbetsmiljön. Till traditionella fysiska arbetsmiljöfrågor
              som bullerskydd, byggnadsställningar och skyddsglasögon lägger
              vi i dag också till frågor om ett högt arbetstempo, oklara roller,
              ökade förväntningar och att vara tillgänglig och uppkopplad dygnets
              alla timmar. Det är frågor som i sig kan vara svåra att ta på
              men som inte desto mindre är viktiga. Tvärtom, näst efter belastningsskador
              uppger Arbetsmiljöverket att sociala och organisatoriska orsaker
              är den vanligaste anledningen till arbetsskador.
            </seg>
          </u>
          <u>
            <seg>
              Psykisk ohälsa är också den vanligaste sjukskrivningsorsaken.
              Här måste arbetsmiljöarbetet utvecklas. Arbetsmiljöverkets pågående
              arbete med att ta fram övergripande regler på området psykosocial
              arbetsmiljö kan vara ett viktigt verktyg till att vända den negativa
              utvecklingen. Men framför allt måste svenska arbetsplatser och
              svenska arbetsgivare bli bättre på att följa med i utvecklingen.
            </seg>
          </u>
          <u>
            <seg>
              Fru talman! Arbetsmarknaden förändras. Vilka morgondagens yrken
              blir vet vi inte i dag. Med en tilltagande globalisering och därmed
              specialisering kommer nya branscher och yrken att växa fram. Våra
              barnbarn kommer att kunna välja helt andra yrkesvägar än vad vi
              kunde. För dem kommer arbetsmarknaden och arbetsmiljön att se
              annorlunda ut. Diskussionen om arbetsmiljöfrågor måste därför
              alltid hållas levande så att vi blir bättre på att uppmärksamma
              nya risker och nya problem.
            </seg>
          </u>
          <u>
            <seg>
              Arbetsmiljöpolitiken kan inte spegla gårdagens arbetsmarknad.
              Den måste spegla dagens arbetsliv och villkoren för dem som arbetar
              i dag. För att våra arbetsplatser ska präglas av en säker och
              god arbetsmiljö måste samarbete och samverkan fungera. Ansvaret
              för arbetsmiljön ligger på arbetsgivaren där skyddsombud, inspektörer,
              parter och arbetstagare är med och skapar en god, trygg och säker
              arbetsmiljö.
            </seg>
          </u>
          <u>
            <seg>
              I arbetsmiljödebatten – både här i kammaren under de senaste
              veckorna och i medierna – målas ofta en mycket mörk bild av hur
              det står till med svensk arbetsmiljö och av hur utvecklingen går
              åt fel håll. Jag vill gärna nyansera den bilden.
            </seg>
          </u>
          <u>
            <seg>
              Ser man till de indikatorer som finns tillgängliga har utvecklingen
              under lång tid tvärtom varit positiv. År 2009 uppmättes det lägsta
              antalet dödsfall i arbetsolyckor sedan 1950-talet. I ett internationellt
              perspektiv har vi också få dödsolyckor. Antalet arbetsplatsolyckor
              och anmälda arbetssjukdomar har visserligen ökat något under de
              senaste åren, men dessförinnan minskade de kraftigt.
            </seg>
          </u>
          <u>
            <seg>
              Med detta vill jag inte säga att vi är nöjda. Tvärtom, varje
              olycka eller skada som beror på arbete är en olycka och en skada
              för mycket.
            </seg>
          </u>
          <u>
            <seg>
              Att vi har sett en viss ökning av skador sedan 2009 är någonting
              som jag följer noga. Men vi vet inte i dag exakt vad den här ökningen
              beror på. Till exempel kan konjunkturen påverka utvecklingen genom
              en högre aktivitet i arbetslivet. En ökad medvetenhet om arbetsmiljöfrågor
              kan också leda till en ökad benägenhet att rapportera arbetsskador,
              vilket i sig är någonting positivt.
            </seg>
          </u>
          <u>
            <seg>
              Samtidigt menar jag att arbetsmiljöpolitiken inte får reduceras
              till att bara handla om indikatorer som storleken på Arbetsmiljöverkets
              anslag eller antalet inspektörer. Området är betydligt större
              och mer komplext än så. Arbetsmiljöverket har en central roll
              på området när det gäller både tillsyn och information, men verket
              är långt ifrån den enda aktören.
            </seg>
          </u>
          <u>
            <seg>
              Arbetsgivarna har det huvudsakliga ansvaret för en god arbetsmiljö.
              Det finns många exempel på företag runt om i Sverige som jobbar
              framgångsrikt med att förbättra sin arbetsmiljö. Låt mig nämna
              bara ett par exempel.
            </seg>
          </u>
          <u>
            <seg>
              Max Hamburgerrestauranger har arbetat med ledarskapsutveckling
              och psykosociala frågor, vilket har gjort att sjukskrivningstalen
              har gått ned och försäljningen har ökat.
            </seg>
          </u>
          <u>
            <seg>
              Atlas Copco är också ett exempel där man arbetar med att förbättra
              ergonomin i sina maskiner, vilket leder till lägre sjukskrivningskostnader
              hos kunderna.
            </seg>
          </u>
          <u>
            <seg>
              Fru talman! Vi har också i dag många unga som kliver in på vår
              arbetsmarknad för första gången. Många av dem vet inte vilka regler
              som gäller eller vilka krav som man kan ställa. Det finns också
              de som inte vågar ställa krav innan de har fått en fastare förankring
              på arbetsmarknaden. Det är viktigt att våra unga får en god start
              på sitt arbetsliv. Här har vi alla ett ansvar för att hjälpa dem
              och ge dem en så bra introduktion som möjligt.
            </seg>
          </u>
          <u>
            <seg>
              Vi har dessutom en könsuppdelad arbetsmarknad som i sin tur kan
              medföra olika arbetsproblem, och jag kommer in på det lite senare.
            </seg>
          </u>
          <u>
            <seg>
              Fru talman! Vår arbetsmarknad ska präglas av goda villkor, trygga
              arbetsmiljöer och ett starkt skydd för grundläggande rättigheter.
              Det är målet, och dit når vi bara genom ett aktivt och medvetet
              arbete – parterna och politiken tillsammans.
            </seg>
          </u>
          <note type="speaker">
            Anf. 3 YLVA JOHANSSON (S):
          </note>
          <u>
            <seg>
              Fru talman! När väckarklockan ringde i morse tog det emot att
              gå upp. Det var mörkt och kallt. Så kände nog de fyra och en halv
              miljoner människor som också gick upp i morse för att gå till
              jobbet.
            </seg>
          </u>
          <u>
            <seg>
              Men vi tar oss upp och vi kommer till jobbet och de allra flesta
              trivs på sitt jobb. De allra flesta känner stolthet över sitt
              arbete. De trivs i gemenskapen med arbetskamrater och känner tillfredsställelse
              när det blir fredag eller när arbetsuppgifterna är utförda.
            </seg>
          </u>
          <u>
            <seg>
              Även när man trivs på sitt jobb finns det också problem på arbetet,
              och det är dem som vi ska prata om nu. Allt fler människor upplever
              stress och press på i princip alla arbetsplatser och i princip
              i alla yrken. Det tar sig olika uttryck, men det är en ökad press
              på alla som jobbar.
            </seg>
          </u>
          <u>
            <seg>
              Utvecklingen går nu i fel riktning, bort från det goda arbetet,
              bort från ett hållbart arbetsliv. Arbetsplatsolyckorna och arbetsskadorna
              ökar nu för tredje året i rad. Särskilt mycket ökar de bland unga
              där ökningen är väsentligt större än i andra åldersgrupper.
            </seg>
          </u>
          <u>
            <seg>
              Sjuktalen ökar särskilt mycket bland unga. Det är bara ungefär
              hälften av landets arbetsplatser som har ett systematiskt arbetsmiljöarbete.
              Allt fler anställda känner psykiskt obehag inför att gå till jobbet.
            </seg>
          </u>
          <u>
            <seg>
              Arbetsmiljöverkets granskning visar också att det finns mycket
              stora brister när det gäller att rapportera tillbud.
            </seg>
          </u>
          <u>
            <seg>
              Utvecklingen går åt fel håll. När man lyssnar på arbetsmarknadsministern
              verkar det som om det vore ett resultat av något okänt. Ja, vi
              vet förstås inte säkert, men det är svårt att bli fri tanken när
              utvecklingen när det gäller arbetsmiljön ett par år efter det
              att regeringen har genomfört dramatiska nedskärningar i arbetsmiljöarbetet
              vänder i negativ riktning. Det är svårt att tro att det inte har
              något samband.
            </seg>
          </u>
          <u>
            <seg>
              Regeringen Reinfeldt började med att skära ned resurserna till
              inspektioner i Arbetsmiljöverket med en fjärdedel och att helt
              och hållet lägga ned Arbetslivsinstitutet, som ansvarade för arbetsmiljöforskningen.
              Sverige är nu ett av två länder i Europa som inte har någon samlad
              arbetsmiljöforskning. Av 285 aktiva forskare försvann ungefär
              hälften från den aktiva forskningen.
            </seg>
          </u>
          <u>
            <seg>
              Visst – man kan tro att det beror på någonting annat, men det
              är svårt att bli fri tanken att regeringens prioriteringar har
              betydelse. Även om det självklart är så att arbetsgivarna har
              ansvar för arbetsmiljön har också regeringen ett ansvar. När den
              gör så dramatiska nedprioriteringar och nedskärningar i arbetsmiljöarbetet
              ska man inte bli förvånad över att det resulterar i att arbetsmiljöproblemen
              ökar.
            </seg>
          </u>
          <u>
            <seg>
              Regeringen kommer inte med några förslag för att vända utvecklingen,
              men det förslag vi fick i den senaste budgeten var i stället att
              resurserna till företagshälsovården nu ska minska från 345 miljoner
              till 30 miljoner. Det är svårt att se det som någon satsning på
              bättre företagshälsovård, fru talman.
            </seg>
          </u>
          <u>
            <seg>
              Arbetsmiljöproblemen och arbetsskadorna ser olika ut i olika
              branscher och i olika yrken. Så är det. Men den mest dramatiska
              skillnaden kanske finns mellan kvinnor och män. Många tror att
              det beror på att kvinnor och män har olika fysik, att det beror
              på storlek, längd och muskelmassa. Men, fru talman, det är inte
              det som är orsaken.
            </seg>
          </u>
          <u>
            <seg>
              Orsaken till att kvinnor i mycket högre grad än män drabbas av
              belastningsskador har att göra med makt. Kvinnor har mindre makt
              än män. Det gör att kvinnor på alla arbetsplatser och i alla yrken
              får göra de mest repetitiva arbetsuppgifterna, de arbetsuppgifter
              som har störst arbetsmiljörisker.
            </seg>
          </u>
          <u>
            <seg>
              Detta visades nyligen i en kunskapssammanställning från Högskolan
              i Gävle som Arbetsmiljöverket hade beställt. Den visade att kvinnor
              och män gör olika saker även där de har samma yrke. Män har generellt
              sett större variation i sina arbetsuppgifter medan kvinnorna jobbar
              mer repetitivt. Då kanske det inte är så förvånande att kvinnorna
              i större utsträckning drabbas av belastningsskador.
            </seg>
          </u>
          <u>
            <seg>
              Så här beskriver man det i rapporten:
            </seg>
          </u>
          <u>
            <seg>
              Kvinnliga städare tömmer papperskorgar och dammtorkar medan männen
              kör den stora städmaskinen. Kvinnor lyfter tunga och oförutsägbara
              människor i vården medan männen lyfter tunga men förutsägbara
              saker i andra yrken. Kvinnorna gör repetitiva inmatningar i datorn
              medan männen går på möten och pratar i telefon och får större
              variation.
            </seg>
          </u>
          <u>
            <seg>
              Skillnaden mellan kvinnor och män handlar inte om fysik. Den
              handlar om makt.
            </seg>
          </u>
          <u>
            <seg>
              Fru talman! Vi socialdemokrater har lagt ett tiopunktsprogram
              för att vända utvecklingen och att satsa på arbetsmiljöarbetet.
              Regeringen har misslyckats med jobben i dubbel bemärkelse. Långtidsarbetslösheten
              har under den här regeringens tid tredubblats, och villkoren för
              alla dem som har jobb har försämrats. Fler jobbar under otrygga
              anställningsvillkor, och arbetsskadorna ökar. Nu krävs en ny politik.
            </seg>
          </u>
          <note type="speaker">
            Anf. 4 MEHMET KAPLAN (MP):
          </note>
          <u>
            <seg>
              Fru talman! Jag kommer att fokusera på arbetsmiljö när det gäller
              skolan och inom den sektor som fostrar de kommande generationerna.
              Miljöpartiet tycker att det här är en framtidsfråga på många olika
              sätt, och en av orsakerna till det är naturligtvis att det är
              barnen som så småningom kommer att i vuxen ålder vara de som utsätts
              för och är ansvariga inför arbetsmiljöfrågorna.
            </seg>
          </u>
          <note>
            Energimyndigheten och Boverket har tillsammans gjort en ingående
            analys av inneklimat och energianvändning vid 130 förskolor, grundskolor
            och gymnasieskolor i hela Sverige. Urvalet inkluderade skolor
            i storstäder som Stockholm, Göteborg och Malmö men också landsbygdskommuner.
            1 965 skolanställda deltog i denna studie.
          </note>
          <u>
            <seg>
              Skolmiljön konstaterades vara bristfällig och rent av hälsofarlig.
              Nästan tre av fyra undersökta skolor har så pass allvarliga problem
              med luftklimatet att de kan kopplas till besvär för elever och
              skolpersonal. Tre av fyra skolor har påtalade eller identifierade
              problem med det termiska klimatet, det vill säga att det är för
              varmt i klassrummen på sommarhalvåret eller för kallt under vinterhalvåret.
              Över hälften av skolorna har bristfällig ljudisolering eller andra
              akustikproblem. Drygt 70 procent av skolorna saknar helt eller
              delvis flimmerfri belysning.
            </seg>
          </u>
          <u>
            <seg>
              Ingen av oss riksdagsledamöter här skulle acceptera en sådan
              arbetsmiljö, även om det i våra relativt gamla lokaler då och
              då är problem med arbetsmiljön, såsom för kalla eller för varma
              lokaler.
            </seg>
          </u>
          <u>
            <seg>
              80 procent av skolorna i undersökningen har drabbats av fuktproblem,
              och 40 procent har fuktskador – fuktproblem som gör att risken
              för hälsoproblem kopplade till detta bedöms vara påtaglig, enligt
              rapporten. I stort sett ingen skola har bra städbarhet, som det
              heter tekniskt, vilket medför att skolorna är svåra att hålla
              rena.
            </seg>
          </u>
          <u>
            <seg>
              Denna studie är inte en ny studie, utan den släpptes för drygt
              fem år sedan. Men fortfarande har inget hänt inom området.
            </seg>
          </u>
          <u>
            <seg>
              Inomhusklimatet på Sveriges skolor är fortfarandet bristfälligt
              och snarare mer problematiskt än tidigare. Problem med bristande
              miljöfaktorer i inomhusmiljön kan leda till bland annat hudproblem,
              trötthet och huvudvärk. Det är väl känt.
            </seg>
          </u>
          <u>
            <seg>
              Dessa studier utförda i skolmiljö visar att högre halter av koldioxid,
              som är ett mått på dålig ventilation, ökar sjukfrånvaron både
              för dem som jobbar där och för eleverna som har sin dagliga tillvaro
              i dessa lokaler. Svenska studier, både tidigare och senare, visar
              också att förbättrad ventilation kan minska frekvensen av bland
              annat astmasymtom som är relaterade till skolan.
            </seg>
          </u>
          <u>
            <seg>
              Fru talman! Går det att göra något åt detta samtidigt som man
              kan få andra fördelar? Det har vi i Miljöpartiet tittat närmare
              på.
            </seg>
          </u>
          <u>
            <seg>
              Svenska skolor kan till exempel spara mycket energi och samtidigt
              förbättra innemiljön i lokalerna. Energibesparingspotentialen
              för skolor och förskolor är i genomsnitt drygt 20 procent, enligt
              dessa två myndigheter som har gjort utredningen. Sedan 1990 har
              elanvändningen på skolorna ökat med ca 15 procent. En direkt effekt
              av energieffektivisering är att skolornas huvudmän, kommunerna,
              och de fristående huvudmännen långsiktigt sparar pengar som i
              stället kan komma utbildningen till del.
            </seg>
          </u>
          <u>
            <seg>
              I många skolor i Sverige ser lektionssalarna och övriga utrymmen
              ut på samma sätt som de gjorde när de planerades och byggdes för
              40 år sedan eller mer. I en del skolor tycks gardinerna ha hängt
              kvar sedan dess. Under tiden har vi lärt oss mycket om hur inlärning
              sker och hur pedagogik utvecklas i skolan.
            </seg>
          </u>
          <u>
            <seg>
              Andra länder har också visat att det går att göra satsningar
              och därigenom förbättra miljön för dem som är mest utsatta, nämligen
              våra barn. I Storbritannien gjorde man 2005 en storsatsning, ett
              klassrumslyft, där väldigt mycket resurser avsattes för att förvandla
              det landets nedslitna och hälsovådliga skolor till utbildningslokaler
              med en innovativ och högteknologisk miljö i världsklass.
            </seg>
          </u>
          <u>
            <seg>
              I dag kom ännu en utredning som visar att Sverige är allt annat
              än i världsklass i inlärning, tyvärr.
            </seg>
          </u>
          <u>
            <seg>
              Miljöpartiet tror på skolan, på eleverna och på lärarna om man
              satsar på rätt sätt och från rätt håll. Lärare och elever har
              rätt till en god miljö för arbete och kunskapsinhämtning. Men
              det är många skollokaler som inte håller måttet. Miljöpartiet
              vill därför sätta upp ett mål om att alla lärare och elever ska
              ha en god arbetsmiljö senast 2020.
            </seg>
          </u>
          <u>
            <seg>
              Jag är bekymrad över att vi i dag har en regering som hela tiden
              skyller på kommunerna när det handlar om områden som inte direkt
              står under staten. Bland annat det vill jag gärna höra vad arbetsmarknadsministern
              tycker om.
            </seg>
          </u>
          <note>
            (Applåder)
          </note>
          <note type="speaker">
            Anf. 5 ISMAIL KAMIL (FP):
          </note>
          <u>
            <seg>
              Fru talman! Arbetsmiljön inbegriper ett stort antal viktiga områden.
              Det handlar om frågor som är viktiga för samhälle, verksamheter
              och individer.
            </seg>
          </u>
          <u>
            <seg>
              Insatserna ska bidra till att skapa gynnsamma förutsättningar
              för tillväxt och hälsa samtidigt som de ska leda till bättre arbetsmiljö
              för att minska utanförskap.
            </seg>
          </u>
          <u>
            <seg>
              Vi lever i en värld som förändras, en globaliserad omvärld som
              ställer krav på Sverige för att möta morgondagens utmaningar.
              Därför är det viktigt att Sverige möter detta med en bred och
              fördjupad verksamhet.
            </seg>
          </u>
          <u>
            <seg>
              Strukturomvandlingen på arbetsmarknaden i form av underleverantörer,
              in- och uthyrning av arbetskraft och ökad utländsk arbetskraft
              innebär stora utmaningar för det framtida arbetsmiljöarbetet.
            </seg>
          </u>
          <u>
            <seg>
              Vi ser också en utveckling där arbetsmiljöfrågorna blir alltmer
              komplexa. Etablering av mindre seriösa företag innebär samtidigt
              större risk för de anställda.
            </seg>
          </u>
          <u>
            <seg>
              Psykosociala frågor fortsätter att vara alltmer betydelsefulla
              på arbetsplatserna. Vi har noterat och kan notera att stress,
              arbetsbelastning, hot och våld i dag utgör stora problem på vissa
              arbetsplatser. Därför är det viktigt att förbättra arbetssäkerheten
              och förebygga arbetsmiljörisker.
            </seg>
          </u>
          <u>
            <seg>
              Fru talman! För att kunna förbättra kvinnors arbetsmiljö och
              bidra till att komma närmare de jämställdhetspolitiska målen måste
              bristerna och utvecklingsbehoven identifieras.
            </seg>
          </u>
          <u>
            <seg>
              Mobbning och trakasserier tillhör vardagen på en del arbetsplatser.
              Ofta är det en tragedi för den drabbade individen och dennes familj.
              Det bedöms att uppemot 300 personer begår självmord till följd
              av mobbning och andra trakasserier på arbetsplatserna.
            </seg>
          </u>
          <u>
            <seg>
              Arbetsgivaren har ett ansvar att vidta nödvändiga åtgärder för
              att förebygga skador och sjukskrivningar. Det ska vara arbetsgivaren
              som ser till att de drabbade får adekvat rehabilitering.
            </seg>
          </u>
          <u>
            <seg>
              Men det är också samhällets ansvar att ge både individen och
              arbetsgivaren stöd och råd för att förebygga förekomst av psykosociala
              problem på arbetsplatsen.
            </seg>
          </u>
          <u>
            <seg>
              Arbetsmiljöverket har ett kontinuerligt arbete med att ta fram
              och sprida kunskapssammanställningar. Ett bra företagsklimat behövs
              för att stimulera produktionen och främja de anställdas hälsa.
            </seg>
          </u>
          <u>
            <seg>
              Arbetsmiljöpolitiken ska självklart handla om riskminimering
              vad gäller arbetsrelaterade olycksfall och sjukdomar. Men den
              handlar också om att arbetsmiljön ska vara utvecklande och hälsofrämjande.
              Därför måste kunskapen och medvetenheten om arbetsmiljöns betydelse
              öka. Därför är det viktigt med en mer positiv syn på arbetsmiljöfrågorna.
            </seg>
          </u>
          <u>
            <seg>
              Det finns stora fördelar för de arbetsgivare som använder sig
              av arbetsmiljöns positiva möjligheter. Det behövs ett nytt tänkande,
              där arbetsmiljön ses som en möjlighet att främja både hälsan och
              verksamheten. Arbetsmarknadens parter har en avgörande roll i
              arbetsmiljöarbetet.
            </seg>
          </u>
          <u>
            <seg>
              Fru talman! Det är mycket allvarligt om unga människor i arbetslivet
              utsätts för risk på grund av att de inte vågar ställa frågor eller
              har fått för dålig information om sina arbetsuppgifter.
            </seg>
          </u>
          <u>
            <seg>
              Det har tyvärr blivit allt viktigare för oppositionen att leta
              efter fel eller svartmåla i stället för att tillsammans med oss
              uppmärksamma de brister som kan identifieras.
            </seg>
          </u>
          <u>
            <seg>
              Andra länder ser Sverige som en förebild. Sverige har kommit
              långt när det gäller arbetsmiljöfrågor, men vi har alla ett ansvar
              att se till att samverkan fungerar och att riskerna på arbetsplatserna
              minimeras.
            </seg>
          </u>
          <u>
            <seg>
              Ökad kunskap om arbetsmiljöfrågor är en viktig del för att få
              till stånd ett bättre arbetsmiljöarbete och för att det ska bli
              bättre på våra arbetsplatser.
            </seg>
          </u>
          <note>
            (Applåder)
          </note>
          <note type="speaker">
            Anf. 6 GÖRAN LINDELL (C):
          </note>
          <u>
            <seg>
              Fru talman! Dagens debatt om arbetsmiljö är välkommen, tycker
              jag. Det finns alltid ett behov av att lyfta frågor om risker
              i arbetslivet på alla plan, och en offentlig debatt i riksdag
              och medier sprider ringar ut i samhället som kan ge positiva effekter.
            </seg>
          </u>
          <u>
            <seg>
              Först vill jag säga en del om den fysiska arbetsmiljön och risker
              i arbetet i mer traditionell form.
            </seg>
          </u>
          <u>
            <seg>
              Sverige har även på detta område en bra utveckling på många sätt,
              både vid en internationell jämförelse och om vi tittar på läget
              i Sverige över tid.
            </seg>
          </u>
          <u>
            <seg>
              En ansenlig del av de svåra olyckor och dödsfall som sker i arbetet
              sker de facto i trafiken. Den delen av olyckorna har vi ofta anledning
              att särredovisa. Men oavsett om vi tittar på siffrorna inklusive
              eller exklusive trafikskador ser de allt bättre ut, särskilt för
              åren 2008 och framåt – i varje fall när vi tittar på dödsfall.
              Statistik bör som bekant alltid tas med en nypa salt, och förklaringen
              till siffrorna är inte alltid den man i första ögonblicket får
              intryck av.
            </seg>
          </u>
          <u>
            <seg>
              Dagens debatt är vad jag förstår delvis initierad med anledning
              av den olycksvecka vi hade för ett tag sedan med fyra döda på
              arbetet på några få dagar. Det finns all anledning att uppmärksamma
              och förfäras av sådana händelser. Men som sagt, en längre period
              ger ingen signal om att detta är en del av en trend – tvärtom.
            </seg>
          </u>
          <u>
            <seg>
              Den kraftiga minskning av olyckorna som skedde 2007–2009 har
              delvis ätits upp av ökningen 2010–2012. Men mönstret för dödsolyckor
              ser fortsatt positivt ut – 2012 har den lägsta siffran, med undantag
              av 2009. Det året var det 41 döda; förra året var det 45. Det
              var alltså för många döda i arbetsrelaterade olyckor.
            </seg>
          </u>
          <u>
            <seg>
              Fru talman! Självklart har vi alla utgångspunkten att varje olycka
              är en för mycket. Frågan är då vilka verksamma motmedel som finns.
            </seg>
          </u>
          <u>
            <seg>
              Arbetsolyckor och arbetsmiljöproblem av mer fysisk karaktär är
              ofta koncentrerade till vissa branscher. Jag tillhör dem i församlingen
              som har prövat två typer av sådana här utsatta miljöer under flera
              årtionden, nämligen djurskötsel och manuellt skogsarbete. Jag
              är definitivt inget föredöme i hur man ska bete sig.
            </seg>
          </u>
          <u>
            <seg>
              Jag har drabbats av många skador och många tillbud. Jag står
              här med ett finger för lite och diverse skavanker här och var
              på kroppen efter olyckor som jag drabbats av. De kunde ha varit
              och slutat mycket värre.
            </seg>
          </u>
          <u>
            <seg>
              Jag kan i detta sammanhang inte låta bli att nämna att jag häromdagen
              läste den glada nyheten att det här faktiskt är det första året
              vi så här långt inte har haft någon som har förolyckats i lantbruksarbete
              i det här landet.
            </seg>
          </u>
          <u>
            <seg>
              Min egen erfarenhet stämmer väl med det man kan se i utvärderingar
              av vad som brukar orsaka den här typen av olyckor. Antingen är
              man ovan och för lite insatt i arbetssituationen eller också är
              man van och rutinmässig och därmed lite slarvig. Olyckorna händer
              gärna när man är trött och sliten eller alltför stressad. I de
              allra flesta fall, när man tänker efter, har man gjort något felaktigt
              och illa övervägt moment som medverkat till olyckan.
            </seg>
          </u>
          <u>
            <seg>
              I botten finns naturligtvis alltid den enskilda människan och
              hennes eget ansvar att iaktta tillräckliga försiktighetsåtgärder
              i riskfyllda miljöer. Men lika självklart är det att det är arbetsgivaren
              som har ett huvudansvar, både enligt och lag och moraliskt, för
              att arbetet sker på ett säkert sätt. Det är därför viktigt att
              det finns strukturerade rutiner ute på företag där olycksrisker
              förutses och i största möjliga mån arbetas bort och där olyckor
              och tillbud analyseras i lärande syfte.
            </seg>
          </u>
          <u>
            <seg>
              Jag fick till exempel för ett par veckor sedan möjlighet att
              följa hur arbetet med service på Stockholmstågens vagnar går till
              ute i depån i Årsta. Jag imponerades av hur strukturerat det olycksförebyggande
              arbetet var med många inbyggda så kallade idiotsäkringar i arbetsmomenten
              för att förhindra olyckor av olika slag.
            </seg>
          </u>
          <u>
            <seg>
              Jag vill också betona fackets viktiga roll i dessa sammanhang.
              Det handlar om att ständigt ha ögonen på att säkerhetsfrågorna
              är i fokus, både från arbetsgivarnas sida och från dem som finns
              i produktionen.
            </seg>
          </u>
          <u>
            <seg>
              Fru talman! Dagens huvudfokus för mig ligger alltså på den fysiska
              arbetsmiljön. Jag ber att få återkomma till det som mer handlar
              om den psykosociala miljön i mitt nästa inlägg.
            </seg>
          </u>
          <u>
            <seg>
              Slutligen hoppas jag att vi slipper fler svarta olycksveckor,
              som den vi hade för någon månad sedan, och att vi inte faller
              för frestelsen att försöka politisera de tragiska dödsolyckor
              som har drabbat oss. Tyvärr har jag sett en del tendenser i medierna
              i den riktningen. Det är något som jag ibland uppmärksammar och
              uppfattar som direkt osmakligt.
            </seg>
          </u>
          <note type="speaker">
            Anf. 7 MATTIAS KARLSSON (SD):
          </note>
          <u>
            <seg>
              Fru talman! Jag vill börja med att tacka Socialdemokraterna för
              att de har tagit initiativ till dagens debatt om detta viktiga
              ämne.
            </seg>
          </u>
          <u>
            <seg>
              Arbetsmiljöfrågor kan kanske låta lite tråkigt och byråkratiskt.
              Det är ett typiskt politikerord som säkert får en och annan av
              er som har råkat zappa hit via SVT Forum att kanske vilja stänga
              av tv:n och gå och koka kaffe i stället.
            </seg>
          </u>
          <u>
            <seg>
              Men oavsett om man stannar kvar vid tv:n eller grubblar lite
              vid kaffebryggaren tror jag att alla som reflekterar närmare över
              ämnet ganska snart förstår att det här är oerhört viktigt och
              oerhört centralt. Det är ett ämne som på något sätt berör oss
              alla personligen.
            </seg>
          </u>
          <u>
            <seg>
              Trygga, mänskliga, välfungerande och säkra arbetsplatser innebär
              ökad livskvalitet och bättre hälsa för den enskilde. För arbetsgivaren
              kan det innebära ökad produktivitet, förbättrade möjligheter att
              behålla nyckelkompetens med mera. Och för staten och samhället
              kan det medföra minskade ekonomiska och sociala problem, vilket
              ger mer pengar över till den gemensamma välfärden.
            </seg>
          </u>
          <u>
            <seg>
              Motsatsen, det vill säga brister i arbetsmiljön, har ofta en
              väldigt avgörande konkret och i vissa fall dramatisk effekt, inte
              bara på den drabbade utan också i många fall på dennes nära och
              kära.
            </seg>
          </u>
          <u>
            <seg>
              Fru talman! Min morfar, Harry Andersson, är en fantastisk man
              och en av mina stora förebilder. Han började kroppsarbeta tidigt,
              först som skogsarbetare och sågverksarbetare och sedan som fabriksarbetare.
              Brister i arbetsmiljön i form av tunga lyft, dåliga och enformiga
              arbetsställningar med mera gjorde att han slets ut i förtid och
              sjukpensionerades. Förutom kronisk smärta och lägre månadsinkomst
              än vad han annars skulle ha haft ledde bristerna i hans arbetsmiljö
              till förlust av livskvalitet och många potentiellt aktiva år i
              livet. Sedan ett antal år är han rullstolsbunden och i det närmaste
              förlamad från midjan och nedåt, vilket naturligtvis gör det svårt
              för honom att lämna huset. Det innebär att han behöver hjälp med
              det mesta, antingen från hemtjänst eller från någon anhörig.
            </seg>
          </u>
          <u>
            <seg>
              Med en bättre arbetsmiljö hade han kanske fortfarande kunnat
              påta lite i sin älskade trädgård. Kanske hade till och med mina
              barn kunnat få samma chans som jag hade när jag var liten att
              följa med honom ut och fiska och lyssna på hans fiskehistorier.
            </seg>
          </u>
          <u>
            <seg>
              Min kära mor, som nu lägger mycket tid på att pyssla om och hjälpa
              min morfar, har jobbat som undersköterska inom vården i 40 år.
              Hon har hjälpt otaliga svaga och sjuka människor. Nästan så länge
              som jag kan minnas har hon lidit av trötthet och kronisk värk
              i nacke, axlar och rygg, mycket på grund av bristande arbetsmiljö
              i form av underbemanning, stress, maratonpass och tunga lyft.
            </seg>
          </u>
          <u>
            <seg>
              Jag är säker på att det är många här i kammaren och ännu fler
              hemma i stugorna som har liknande fall i sina familjer. Arbetsmiljöfrågor
              är ingenting abstrakt och avlägset. Det är någonting som påverkar
              oss alla i vår vardag.
            </seg>
          </u>
          <u>
            <seg>
              Jag förstår att det inte är så värst mycket som regeringen kan
              göra på arbetsmiljöområdet i dag för att hjälpa min morfar eller
              min mamma, som snart går i pension. Men man kan göra saker för
              att hjälpa min lillasyster, som har gått i mammas fotspår inom
              vården, och alla andra som i dag befinner sig på arbetsmarknaden
              för att de inte ska drabbas av liknande eller värre arbetsrelaterade
              skador.
            </seg>
          </u>
          <u>
            <seg>
              Givetvis går det aldrig att helt eliminera risken för arbetsplatsolyckor,
              skador och sjukdomar. Men ambitionen måste ändå vara att ingen
              ska behöva dö eller skada sig på arbetsplatsen på grund av sådant
              som hade kunnat undvikas med relativt enkla medel, med rimligare
              resurstilldelning, med en mer ansvarstagande lagstiftning och
              med bättre kontroller.
            </seg>
          </u>
          <u>
            <seg>
              Då duger det inte att, som regeringen har gjort, försämra arbetsplatstillsynen
              genom att skära ned på resurserna till Arbetsmiljöverket och dra
              in det statliga stödet till fortbildning av skyddsombud. Då duger
              det inte heller att, som regeringen och Miljöpartiet har gjort,
              instifta västvärldens slappaste lagar för arbetskraftsinvandring
              eller att ge en odemokratisk överstatlig union makt över den svenska
              arbetsmarknaden. Det har i båda fallen bidragit till att försämra
              arbetsvillkoren och till att seriösa ansvarstagande företagare
              har konkurrerats ut.
            </seg>
          </u>
          <u>
            <seg>
              Det duger inte att skära ned på personalen inom äldreomsorgen
              samtidigt som de äldre blir allt fler, vilket har skett både under
              den tidigare socialdemokratiska regeringen och under den nuvarande
              borgerliga regeringen.
            </seg>
          </u>
          <u>
            <seg>
              I vårt förslag till statsbudget 2014 föreslår Sverigedemokraterna
              betydande satsningar på förbättringar av arbetsmiljön. Vi satsar
              enorma resurser på personalförstärkningar inom den offentliga
              sektorn, vilket dramatiskt skulle bidra till att minska stressen
              och förbättra arbetsmiljön.
            </seg>
          </u>
          <u>
            <seg>
              Vi föreslår en återställning av Arbetsmiljöverkets resurser samt
              av det statliga stödet till fortbildning av skyddsombud. Vi avsätter
              medel till upprättandet av ett nationellt center för arbetsmiljöforskning.
              Vi skjuter till pengar i kampen mot mobbning och trakasserier
              i arbetslivet. Vi satsar pengar på att förbättra den fysiska arbetsmiljön
              i våra skolor.
            </seg>
          </u>
          <u>
            <seg>
              Innan jag slutar, fru talman, skulle jag vilja ställa några frågor
              till regeringen och Socialdemokraterna.
            </seg>
          </u>
          <u>
            <seg>
              Jag skulle helt enkelt vilja fråga regeringen om man känner sig
              nöjd med den rådande situationen gällande arbetsmiljö och arbetsskador.
              Jag vet att man säger att man inte är det. Men varför får vi i
              så fall inte se några substantiella satsningar och förslag för
              att man ska komma till rätta med problemen när utvecklingen under
              flera år i rad har gått i helt fel riktning?
            </seg>
          </u>
          <u>
            <seg>
              Jag skulle vilja ha ett antal besked från Socialdemokraterna.
              Hur ställer ni er egentligen till återinförandet av en väl kontrollerad
              och behovsprövad arbetskraftsinvandring? I den frågan kommer det
              hela tiden olika besked från olika företrädare.
            </seg>
          </u>
          <u>
            <seg>
              Jag skulle vilja att ni svarar ja eller nej på följande fråga:
              Om ni under den kommande mandatperioden ställs inför en situation
              där er enda chans att få igenom förslag som leder till ökad trygghet
              på landets arbetsplatser är att samtala med oss sverigedemokrater,
              väljer ni då att strunta i arbetarnas trygghet?
            </seg>
          </u>
          <u>
            <seg>
              Och när ska ni leva upp till ert tolv år gamla löfte om rätt
              till heltid i de kommuner där ni styr? Och hur tänker ni att ni
              ska kunna leverera detta på en nationell nivå utan att skjuta
              till en enda krona?
            </seg>
          </u>
          <note type="speaker">
            Anf. 8 ALI ESBATI (V):
          </note>
          <u>
            <seg>
              Fru talman! För drygt två år sedan dog 24 år gamla Johan Löfroth
              efter en olycka vid Nordkalks anläggning i Luleå. Den 19 år gamla
              Gustaf Solli överlevde med 55-procentiga brännskador. Han har
              blivit något av en symbol för arbetsskador på en nygammal arbetsmarknad.
            </seg>
          </u>
          <u>
            <seg>
              Även om olyckor med dödlig utgång, som den i Luleå, är relativt
              ovanliga på svenska företag är det mycket runt den olyckan som
              tyvärr är allt vanligare, till exempel att det inte har väckts
              något åtal trots att det har gått två år. Därmed finns det en
              risk för att brottet blir preskriberat. Det beror på prioriteringar
              och på resursbrist i sådana här fall. Men det beror också på att
              det är väldigt många olika aktörer involverade. Det är ett ansvar
              som blir diffust med underleverantörer och underentreprenörer.
            </seg>
          </u>
          <u>
            <seg>
              Riskfyllda jobb läggs på inhyrd personal, som Johan och Gustaf.
              Det här är en växande och inte särskilt vacker del av det svenska
              arbetslivet. Mer än hälften av alla som dog i byggolyckor 2010
              och 2011 jobbade till exempel för underentreprenörer.
            </seg>
          </u>
          <u>
            <seg>
              En annan del av det svenska arbetslivet som inte syns i sådana
              här fruktansvärda och våldsamma händelser som den i Luleå men
              som likväl utgör en stor del av den vakna tiden för många svenskar
              kunde vi läsa om för några dagar sedan i en rapport från Sveriges
              Företagshälsor. Det är en kraftig ökning av andelen som uppger
              att de har känt psykiskt obehag inför sitt arbete. Andelen som
              anger att de är motiverade att gå till jobbet har minskat. Och
              som en rimlig förklaring lyfter de bakom rapporten fram: slimmade
              organisationer och en ökning av en sådan typ av stress som man
              upplever sig inte kunna hantera och som vi vet är hälsovådlig.
              Samtidigt ser vi sjukskrivningarna öka igen.
            </seg>
          </u>
          <u>
            <seg>
              De utvecklingstendenserna är sammantvinnade. De handlar om förskjutningar
              i makt och inflytande över arbetets organisering och innehåll
              och i vilka som räknas mest och minst i det svenska samhället.
            </seg>
          </u>
          <u>
            <seg>
              Fru talman! Sverige har varit ett föregångsland i det systematiska
              arbetsmiljöarbetet. Inte minst har de fackliga organisationernas
              inflytande, möjligheten att ta upp konkreta bekymmer från golvet,
              spelat en avgörande roll. Det har gett resultat, och det ger fortfarande
              resultat. Inom väletablerade industrier är skyddsnivån hög och
              man bygger vidare på upparbetade rutiner för att minska antalet
              svåra tillbud. Men det är också uppenbart att någonting har hänt.
              Det växande obehaget och den psykiska pressen är en aspekt. En
              annan aspekt är att arbetsskadestatistiken har gått upp tre år
              i rad. Vi ska komma ihåg att det är mer än troligt att det finns
              ett stort mörkertal, till exempel i branscher där man använder
              sig av mycket utländsk arbetskraft.
            </seg>
          </u>
          <u>
            <seg>
              Hur har utmaningarna på arbetsmiljöområdet hanterats av regeringen
              Reinfeldt? Med stort engagemang och kraftfulla insatser. Ja, det
              kan man säga, men tyvärr i motsatt riktning än det som är önskvärt.
              Här ser vi nämligen det som har blivit den här regeringens adelsmärke,
              att göra Sverige till världsledande på att sluta att vara världsledande
              på område efter område.
            </seg>
          </u>
          <u>
            <seg>
              Bland regeringens allra första åtgärder var att lägga ned Arbetslivsinstitutet
              med framstående arbetsplatsrelevant forskning. Så har Arbetsmiljöverket
              dränerats på resurser. Antalet inspektörer har minskat med 35
              procent sedan 2006, samtidigt som anmälningarna från skyddsombud
              har ökat med 60 procent.
            </seg>
          </u>
          <u>
            <seg>
              Alla LO-förbund anger att deras regionala skyddsombud har upplevt
              en negativ påverkan av neddragningarna. Den situationen kommer
              tyvärr att förvärras nu när verket ska centralisera verksamheten
              ytterligare och därmed komma längre bort från basarbetet på fältet.
              Sverige ligger i dag långt under den minimigräns som FN:s arbetsorganisation
              ILO menar ska gälla för antalet arbetsmiljöinspektörer. Det här
              har skett samtidigt som regeringen aktivt har öppnat för mer av
              osäkra anställningar, infört ett regelverk för arbetskraftsinvandring
              som lägger till rätta för utnyttjande och social dumpning och
              mer och mer pressat anställda inom välfärdsyrken i sin iver att
              skrapa ihop pengar till skattesänkningar.
            </seg>
          </u>
          <u>
            <seg>
              Fru talman! Ibland kan man höra att klassamhället har blivit
              arkiverat, i alla fall blivit svårare att få syn på. Den som menar
              det kan ta en titt på faktiska skillnader i arbetsmiljö och på
              regeringens politik på området. Då framträder klassamhället tydligt
              och likaså vilka intressen som dagens regering har närmast ögonen.
            </seg>
          </u>
          <u>
            <seg>
              En bankdirektör, en finansman eller för all del en riksdagsledamot
              löper inte en påtaglig risk varje morgon att bli fysiskt skadad
              eller till och med omkomma som en följd av arbetet. Det är i dag
              enorma skillnader mellan lågavlönade kvinnor i till exempel LO-yrken
              och högavlönade män med akademisk utbildning när det gäller risken
              för förslitningsskador och när det gäller långvarig brist på kontroll.
            </seg>
          </u>
          <u>
            <seg>
              Frågan när man utformar politik gäller vilka problem som syns
              och begrips. Vilkas liv och hälsa är det som räknas mest och får
              mest tyngd?
            </seg>
          </u>
          <u>
            <seg>
              Jag ska i mitt nästa inlägg återkomma till Vänsterpartiets förslag
              för att göra svenska arbetsplatser säkrare, men jag konstaterar
              att regeringen som sitter med ett stort ansvar för regelverket
              och för möjligheterna att följa upp regelverket har gjort förbluffande
              lite – i alla fall positiva saker. För detta är det dess värre
              många på den svenska arbetsmarknaden som har fått betala ett högt
              pris – och fortfarande gör.
            </seg>
          </u>
          <note type="speaker">
            Anf. 9 ANDREAS CARLSON (KD):
          </note>
          <u>
            <seg>
              Fru talman! Ett mer hållbart och tryggt arbetsliv med en god
              arbetsmiljö är en viktig faktor för att ohälsa, sjukdom och olycksfall
              ska kunna förebyggas. Varje arbetsplatsolycka och i värsta fall
              dödsolycka är förstås djupt tragisk, inte minst för familj, anhöriga
              och arbetskamrater. Det är viktigt att information och kunskap
              om risker på arbetsplatserna sprids bättre. Arbetsgivaren har
              förstås huvudansvaret, men det är också viktigt att unga, inte
              minst i skolan, får kunskap om arbetsmiljöfrågor. Här måste finnas
              förutsättningar att lägga en grund till säkrare arbetsplatser
              i framtiden.
            </seg>
          </u>
          <u>
            <seg>
              Regeringen har därför infört att kunskapsområdet på olika sätt
              finns med i skolutbildningen redan från och med årskurs 7 och
              därefter i de olika gymnasieutbildningarna, både de yrkesförberedande
              och de högskoleförberedande gymnasieutbildningarna.
            </seg>
          </u>
          <u>
            <seg>
              Det är också positivt att Sverige under sitt ordförandeskap i
              Nordiska ministerrådet 2012 hade ett särskilt fokus på unga i
              arbetslivet. För någon månad sedan arrangerades en nordisk heldagskonferens
              om ungas arbetsmiljö. Det är viktigt med erfarenhetsutbyte mellan
              de nordiska länderna och att öka kunskapen om ungas arbetsmiljö
              genom att sprida forskning på området.
            </seg>
          </u>
          <u>
            <seg>
              Arbetsmiljöverket har i år genomfört insatser med särskild inriktning
              på unga. Under perioden april till september inspekterade Arbetsmiljöverket
              1 300 arbetsplatser med fokus på just ungdomar. Sammantaget fann
              inspektörerna ca 1 500 brister som ledde till att krav ställdes.
              Insatserna har också syftat till att öka och stärka ungas kunskaper
              om arbetsmiljöfrågor och deras rättigheter på jobbet. Det är mycket
              viktigt för att förebygga olyckor på arbetsplatserna. Allt viktigare
              blir det eftersom vi i framtiden också förväntas arbeta allt längre.
              Om vi ska kunna arbeta längre är det en förutsättning att arbetsmiljön
              är god redan tidigt under yrkeslivet.
            </seg>
          </u>
          <u>
            <seg>
              Därför är det positivt att Arbetsmiljöverket riktar en informationskampanj
              till unga inom branscher där olycksrisken är högre för att informera
              om säkerheten på arbetsplatsen och rättigheterna som arbetare.
              Parallellt görs också ett ökat antal inspektioner på arbetsplatser
              där unga jobbar.
            </seg>
          </u>
          <u>
            <seg>
              En utgångspunkt, fru talman, för den nationella handlingsplan
              som finns på arbetsmiljöområdet är att arbetsmiljön inte enbart
              ska ses som en riskkälla utan också visa på alla de möjligheter
              som finns när man har en bra arbetsmiljö. Alliansregeringens mål
              är att alla ska ha möjlighet att arbeta utifrån sina egna förutsättningar.
              Vi kristdemokrater talar ofta om att alla ska kunna jobba till
              hundra procent av sin förmåga. För att nå det målet är arbetsmiljöarbetet
              viktigt också för att förebygga ohälsa och olycksfall och skapa
              en god arbetsmiljö.
            </seg>
          </u>
          <u>
            <seg>
              Med hjälp av insatser med dessa mål för ögonen kan förtida utträde
              från arbetslivet motverkas och möjligheterna till ett tidigare
              inträde ökas. Arbetsmiljöpolitiken har en viktig funktion för
              att målen ska uppfyllas. Det är viktigt att understryka att arbetsmarknadens
              parter har ett stort ansvar. Arbetsgivaransvaret är centralt när
              det gäller att skapa en god arbetsmiljö. Arbetsgivaren är alltid
              skyldig att se till att arbetet kan utföras utan risk för ohälsa
              eller olycksfall. Det innebär bland annat att arbetsgivaren är
              skyldig att förvissa sig om att den som ska utföra ett jobb får
              tillräckliga instruktioner och verkligen lär sig jobbet. Personalen
              ska inte bara veta vilka risker som kan finnas utan också hur
              man ska undvika riskerna. Chefen på arbetsplatsen måste känna
              till arbetsmiljölagen och de arbetsmiljöregler som gäller på arbetsplatsen.
              Därför är det givetvis viktigt med utbildningar för just chefspositioner
              i arbetslivet.
            </seg>
          </u>
          <u>
            <seg>
              Förebyggande av arbetsplatsolyckor är viktigt. Om olyckan är
              framme är det viktigt med effektiva sanktionssystem för att det
              ska vara kännbart för de arbetsgivare som har misslyckats med
              sitt huvudansvar.
            </seg>
          </u>
          <u>
            <seg>
              Det vi i dag diskuterar är en viktig fråga. Det här är en viktig
              debatt. Vi har inledningsvis till stor del fokuserat på den fysiska
              arbetsmiljön. Men en oerhört viktig fråga är förstås den psykosociala
              arbetsmiljön. I takt med att tekniken utvecklas och att vi som
              arbetar, många här i Sverige, ständigt är nåbara via uppkoppling
              i telefon och dator, hela tiden är nåbara fast vi är lediga, suddas
              gränsen ut för arbete, familj och fritid. Det är också en viktig
              fråga för framtiden för ett hållbart arbetsliv och för en god
              arbetsmiljö. Därför anser vi kristdemokrater att frågorna behöver
              belysas och att det behövs mer forskning för att öka kunskaperna
              om vad det innebär att alltid vara uppkopplad.
            </seg>
          </u>
          <note type="speaker">
            Anf. 10 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Sverige ska vara ett föregångsland när det gäller
              arbetsmiljöarbete, och då måste arbetsmiljöarbetet vara en naturlig
              del av vardagen ute på våra arbetsplatser. A och O för att uppnå
              det här är att samarbetet och det förebyggande arbetsmiljöarbetet
              fungerar. Här har partsorganisationerna en väldigt viktig roll
              som pådrivare för en bättre förebyggande arbetsmiljö. De kan göra
              skillnad genom att aktivt påverka sina medlemmar att göra rätt
              och också fokusera på betydelsen av ett hälsosamt arbetsliv på
              både kort och lång sikt. Prevent är ett alldeles lysande exempel
              på hur parterna samverkar, inte i det lilla men i det stora. De
              samverkar kring kunskaps- och metodutveckling för en bättre arbetsmiljö.
            </seg>
          </u>
          <u>
            <seg>
              Ett annat, betydligt mindre men viktigt, samverkansexempel är
              En säker arbetsplats som är ett partsgemensamt initiativ inom
              byggsektorn med det långsiktiga målet att uppnå arbetsplatser
              där ingen skadas eller dödas.
            </seg>
          </u>
          <u>
            <seg>
              Det är genom sådana här samverkansmodeller och -metoder, små
              som stora, som parterna kan arbeta tillsammans för att fånga upp
              nya trender, tankar och goda exempel på hur vi bäst kan hantera
              nya förutsättningar, risker och utmaningar.
            </seg>
          </u>
          <u>
            <seg>
              Fru talman! Även Arbetsmiljöverket gör betydande insatser för
              att informera företag om regelverk och hur de kan förbättra sitt
              arbetsmiljöarbete. Det är viktigt, eftersom många företag vittnar
              om att de har svårt att ta till sig och förstå regelverken. Man
              vet att arbetsmiljöarbete är viktigt, men man känner också att
              man kan behöva stöd. Att Arbetsmiljöverket jobbar med att informera
              och sprida kunskap tror jag är viktigt. De har också fått extra
              resurser för olika satsningar med just det syftet. Jag tror att
              Arbetsmiljöverket är en viktig kunskapsmyndighet.
            </seg>
          </u>
          <u>
            <seg>
              En annan viktig uppgift för Arbetsmiljöverket är såklart tillsynen.
              Den verksamheten syftar både till att få till stånd ett väl fungerande
              förebyggande arbetsmiljöarbete och till att kontrollera att alla
              regler följs.
            </seg>
          </u>
          <u>
            <seg>
              Flera oppositionspartier har ett mycket högt tonläge när det
              gäller resurser till Arbetsmiljöverket. Jag menar att det inte
              bara handlar om hur mycket resurser en viss myndighet får utan
              också om hur resurserna används. Att göra som Socialdemokraterna
              har gjort och koppla samman arbetsmiljöarbetet och antalet dödolyckor
              med resurserna till Arbetsmiljöverket är att göra det alldeles
              för enkelt för sig. Frågorna är mycket mer komplexa än så.
            </seg>
          </u>
          <u>
            <seg>
              Fru talman! Varje dödsolycka som sker på arbetsplatserna är en
              för mycket. Men sett i ett historiskt perspektiv är utvecklingen
              definitivt på väg åt rätt håll. Precis som jag sade i mitt första
              inlägg och även andra har sagt här har antalet dödsolyckor i arbetet
              minskat trendmässigt under mycket lång tid. Decennium efter decennium
              har dödsolyckorna minskat. År 2009 uppmättes den lägsta nivån
              av dödsfall sedan 1950-talet. Det var då 41 stycken. Under 2010
              och 2011 ökade antalet något men sjönk igen under 2012 till 45,
              trots att flera hundra tusen fler är sysselsatta nu än tidigare.
            </seg>
          </u>
          <u>
            <seg>
              Om det vore så att antalet dödsolyckor bara berodde på resurserna
              till Arbetsmiljöverket, vilket det ibland kan låta som här i kammaren,
              undrar jag varför dödsolyckorna ökade under vissa år när Socialdemokraterna
              hade makten. År 2000 dog 65 personer i arbetet, 2002 var det 65
              personer och 2005 var det 68 personer. Det går inte att göra det
              så lätt för sig. Jag kommer aldrig att anklaga en socialdemokratisk
              regering för att de här personerna dog medan de arbetade. Det
              går inte att göra det så lätt för sig och bara koppla ihop resurser
              med dödsolyckor. Det är att göra det enkelt, och det är att politisera
              en svår fråga.
            </seg>
          </u>
          <u>
            <seg>
              Låt mig vara tydlig, fru talman. Ingen ska behöva dö på jobbet.
              En person är en för mycket. Ingen ska behöva gå till jobbet på
              morgonen för att sedan aldrig återvända hem till sin familj och
              sina vänner.
            </seg>
          </u>
          <note type="speaker">
            Anf. 11 YLVA JOHANSSON (S):
          </note>
          <u>
            <seg>
              Fru talman! När man lyssnar på arbetsmarknadsministern låter
              det som att hon inte vill se att arbetsskadorna ökar och har ökat
              för tredje året i rad. Även om man räknar in att antalet personer
              som arbetar växer har andelen ökat, och det har den gjort tre
              år i rad. Det är faktiskt en negativ utveckling, det hoppas jag
              att vi är överens om. Frågan är om vi ska göra någonting åt det
              eller vara nöjda med den utveckling som pågår.
            </seg>
          </u>
          <u>
            <seg>
              Fru talman! Arbetsmiljö handlar om två saker, tycker jag. Det
              handlar om konkurrensneutralitet, och det handlar om människovärde.
            </seg>
          </u>
          <u>
            <seg>
              Det handlar om att alla de arbetsgivare som tar arbetsmiljöarbetet
              på allvar inte ska behöva riskera att konkurreras ut av andra
              aktörer som inte tar det på samma allvar. Där har vi politiker
              ett ansvar att upprätthålla rättvisa villkor.
            </seg>
          </u>
          <u>
            <seg>
              Det handlar också om människovärde, hur vi värderar människors
              liv, hälsa och villkor på arbetet. Vill vi att industriarbetaren
              ska hänga av sig huvudet i omklädningsrummet, som den tidigare
              Metallbasen Leif Blomman Blomberg uttryckte det? Vill vi att projektledaren
              ska vara tillgänglig även på kvällar, helger och semester så att
              arbetsgivaren alltid kan ringa? Vill vi att kassörskan ska grimasera
              av smärta över värken när hon går hem för dagen? Vill vi att socionomen
              ska ligga vaken om natten med huvudvärk över att inte räcka till
              för sina klienter? Vill vi att läraren på grund av stress och
              bullrig miljö inte ska kunna sova på natten? Vill vi att servitrisen
              ska halka på det hala golvet? Vill vi att byggnadsarbetaren ska
              falla? Nej, självklart inte. Jag tror att alla vi som deltar i
              den här debatten delar den uppfattningen. Vi lider varje gång
              någon människa skadas på sitt arbete. Ingen vill att det ska ske.
              Det som skiljer oss åt är om vi representerar partier som tänker
              göra någonting åt det eller inte. Det är där vi skiljer oss åt.
              Är man beredd att avsätta resurser? Är man beredd att skärpa lagstiftningen?
              Är man beredd att göra de insatser som krävs för att vi ska kunna
              vända utvecklingen?
            </seg>
          </u>
          <u>
            <seg>
              Det handlar om resurser för fler inspektioner av Arbetsmiljöverket.
              Det handlar om resurser för att modernisera föreskrifterna så
              att de hänger med i kunskapsutvecklingen. Det handlar om ny kunskap
              och att faktiskt satsa på arbetsmiljöforskning. Det handlar om
              en nollvision för dödsolyckor. Det handlar om att öka mandatet
              och utbildningen när det gäller de regionala skyddsombuden. Det
              gäller att skärpa reglerna för visstidsanställningar och göra
              heltid till norm på hela arbetsmarknaden. Det handlar om en lång
              rad konkreta förslag. Det är där vi skiljer oss åt. Jag tror att
              ingen vill anklaga någon för att inte ha ambitionen att ha ett
              tryggt arbetsliv. Frågan är: Har man de politiska musklerna och
              viljan att göra någonting åt det eller inte?
            </seg>
          </u>
          <u>
            <seg>
              Fru talman! Vi socialdemokrater ser varje människa som en resurs.
              Vi ser också varje människa som unikt värdefull och skyddsvärd
              oavsett bakgrund. Jag vill säga till Sverigedemokraterna att vi
              har en fundamentalt skild syn från er. Vi kommer aldrig att se
              på en arbetskamrat som ett problem på grund av hans eller hennes
              bakgrund. Arbetarrörelsens styrka är, har varit och kommer att
              vara att vi håller ihop och att vi satsar på solidaritet mellan
              arbetare oavsett bakgrund, oavsett etnicitet och oavsett nationalitet.
            </seg>
          </u>
          <u>
            <seg>
              Vi socialdemokrater lägger fram skarpa förslag för att stoppa
              social dumpning och osjysta villor, men vi kommer aldrig, aldrig
              att ställa arbetare mot arbetare. Enade vi stå, söndrade vi falla.
            </seg>
          </u>
          <note type="speaker">
            Anf. 12 MEHMET KAPLAN (MP):
          </note>
          <u>
            <seg>
              Fru talman! Det är intressant att lyssna på talarna i den här
              debatten. Vi har mycket att lära av varandra. Däremot blev jag
              lite konfunderad när jag lyssnade på Sverigedemokraternas representant.
              Jag undrade om han skulle lyckas få in något om invandring i denna
              debatt också. Det dröjde inte många minuter innan Mattias Karlsson
              tog tillfället i akt och lyfte frågan om arbetskraftsinvandring.
              Förvånad följde jag hans resonemang, men det kom inte några belägg
              för att arbetskraftsinvandring i sig skulle ha någon inverkan
              på arbetsmiljöfrågan. Nej, det verkade bara vara ett viktigt kodord
              att slänga in vid lämplig plats i anförandet, kanske för att anförandet
              ska bli sökbart för avsedd målgrupp. Mattias Karlsson kanske kan
              förklara sig. Han har ju möjlighet att göra det här.
            </seg>
          </u>
          <u>
            <seg>
              Fru talman! Jag vill också lyfta fram en annan fråga. Det gäller
              det här med politisering av en sakfråga. Jag har inte hört någon
              av de tidigare talarna, även om det fanns lite märkligheter i
              något av anförandena, skylla på regeringen när det gäller att
              fler människor dör på jobbet på det sätt som jag uppfattade att
              arbetsmarknadsministern gjorde gällande. Det är möjligt att arbetsmarknadsministern
              hörde mer än jag eller hänvisar till inslag i medierna, men jag
              tycker att det är lite märkligt att man på det här sättet lägger
              fram det som att oppositionen skulle vilja skylla detta på regeringen.
            </seg>
          </u>
          <u>
            <seg>
              Det vi lyfter fram är att ett område där vi är och har varit
              relativt duktiga historiskt håller på att gå i stå. Det har blivit
              en stagnation.
            </seg>
          </u>
          <u>
            <seg>
              Vi har givetvis olika upp- och nedgångar i en statistisk linje
              över åren, men i det systematiska arbetet verkar det inte finnas
              någon mer tanke än att Arbetsmiljöverket gör så gott de kan, vilket
              den förra arbetsmarknadsministern också svarade på en interpellation
              i våras. Hon sade vidare att de resurser som verket har fått bland
              annat har gjort att antalet inspektioner per inspektör har ökat
              och att det totala antalet inspektioner inte har något med arbetsmiljöarbetet
              att göra, för regeringen har inte sett en sådan nedgång som oppositionen
              befarade.
            </seg>
          </u>
          <u>
            <seg>
              Miljöpartiet tycker att i takt med att arbetslösheten har stigit
              har regeringen hanterat detta genom att bland annat hänvisa allt
              fler människor till exempelvis arbetsmarknadsprogram.
            </seg>
          </u>
          <u>
            <seg>
              När det gäller jobb- och utvecklingsgarantin har vi sett att
              platsanordnare, som måste sägas ha arbetsmiljöansvaret även om
              de i lagens mening inte är arbetsgivare, har åsidosatt många av
              de problem som finns på dessa arbetsplatser. Jag talar om arbetsplatspraktik
              och kopplingen till olyckor.
            </seg>
          </u>
          <u>
            <seg>
              Jag skulle vilja att ministern avsatte några sekunder av sin
              talartid till att förklara hur hon har tänkt att Arbetsförmedlingen,
              som är en myndighet som hon ansvarar för, ska hantera det när
              människor som står längst från arbetsmarknaden och som, bland
              annat enligt Moderaterna, ska in på arbetsplatspraktik utsätts
              för en skadlig arbetsmiljö.
            </seg>
          </u>
          <note type="speaker">
            Anf. 13 ISMAIL KAMIL (FP):
          </note>
          <u>
            <seg>
              Fru talman! Arbetsmiljökunskap behövs som grund för eleverna
              i utbildningen och ska anpassas efter behov och situation redan
              tidigt i utbildningssystemet.
            </seg>
          </u>
          <u>
            <seg>
              Det är viktigt att universitet och högskolor utformar sina egna
              utbildningar och anpassar dem utifrån studenternas efterfrågan
              och arbetsmarknadens behov. Arbetsmiljöfrågor bör vara en del
              av universitetens och högskolornas kursutbud.
            </seg>
          </u>
          <u>
            <seg>
              Chefs- och ledarskap har stor betydelse för arbetsmiljön. Det
              är angeläget att främja en miljö där arbetsplatsens resurser tas
              till vara på bästa sätt. Blivande och befintliga chefer och ledare
              måste ha goda kunskaper om arbetsmiljöfrågor.
            </seg>
          </u>
          <u>
            <seg>
              Det är angeläget att företagshälsovårdens roll stärks ytterligare
              vad gäller uppdraget att arbeta förebyggande.
            </seg>
          </u>
          <u>
            <seg>
              Den framtagna nationella handlingsplanen inom arbetsmiljöområdet
              syftar till att peka ut en riktning för insatser som ska bidra
              till parternas fortsatta arbete.
            </seg>
          </u>
          <u>
            <seg>
              På senare tid har arbetslivet och de faktorer som påverkar arbetsmiljön
              snabbt förändrats och förmågan att hantera vissa risker förbättrats
              samtidigt som nya risker tillkommit och fått ökad betydelse.
            </seg>
          </u>
          <u>
            <seg>
              Samverkan på lokal nivå, nationell nivå och EU-nivå måste stärkas.
              Samverkan för att förebygga har en viktig roll. Arbetstagarnas
              synpunkter är värdefulla på en arbetsplats. Fokus på samverkan
              måste lyftas fram.
            </seg>
          </u>
          <u>
            <seg>
              Vid Arbetsmiljöverket pågår sedan några år tillbaka ett arbete
              med att ta fram övergripande regler. Det är viktigt att arbetsgivare
              och arbetstagare får stöd i rehabiliteringsfrågor och i det praktiska
              arbetsmiljöarbetet, bland annat med systematiskt arbetsmiljöarbete.
            </seg>
          </u>
          <u>
            <seg>
              Arbetsmiljöverkets arbete sker i samråd med arbetsmarknadens
              parter. På regeringens initiativ har det genomförts en trepartsgemensam
              konferens på temat psykosocial arbetsmiljö. Regeringen har även
              gjort särskilda satsningar som har bäring på psykosociala arbetsmiljöaspekter
              och på kvinnors arbetsmiljö. Man har också gjort en satsning mot
              hot och våld i arbetslivet.
            </seg>
          </u>
          <u>
            <seg>
              Fru talman! Kvinnor saknar i högre grad än män möjlighet att
              påverka sin situation. Det är allvarligt. Vi måste alla ta detta
              på största allvar och komma överens om på vilket sätt vi ska lyfta
              fram kvinnornas roll i samhället.
            </seg>
          </u>
          <note type="speaker">
            Anf. 14 GÖRAN LINDELL (C):
          </note>
          <u>
            <seg>
              Fru talman! Den psykosociala arbetsmiljön är för många en oerhörd
              påfrestning. Det är svårt att jämföra den med den fysiska arbetsmiljön
              över åren, men mycket talar för att dess roll har vuxit i takt
              med att de fysiska olyckorna har minskat.
            </seg>
          </u>
          <u>
            <seg>
              Personligen tycker jag att effekterna av till exempel negativ
              stress, kränkningar och till och med mobbning som förekommer i
              arbetslivet måste lyftas fram tydligare som ett allvarligt arbetsmiljöproblem.
            </seg>
          </u>
          <u>
            <seg>
              I synnerhet när vi har ambitionerna att alla som vill ska kunna
              klara ett jobb är det nödvändigt att frågorna runt den psykosociala
              arbetsmiljön hamnar mer i fokus. Ju mer sårbar man är i arbetet,
              desto mer dramatiska blir effekterna av dåliga psykosociala miljöer.
            </seg>
          </u>
          <u>
            <seg>
              Här behövs stort fokus från alla parter, med särskild betoning
              på arbetsgivarens roll, för att uppmärksamma dessa frågor och
              jobba strukturerat med att arbeta bort problemmiljöer.
            </seg>
          </u>
          <u>
            <seg>
              Jag vill särskilt lyfta fram en fråga i detta sammanhang, och
              det är ledarskapet på arbetsplatsen. Det har en avgörande betydelse
              för hur arbetsmiljön fungerar i detta avseende.
            </seg>
          </u>
          <u>
            <seg>
              Den gamle kämpen inom arbetsmiljöforskningen professor emeritus
              Lennart Levi jobbade förtjänstfullt med dessa frågor för Centerpartiet
              i riksdagen under förra mandatperioden. Han fortsätter oförtrutet
              sitt arbete, inte minst på det internationella planet.
            </seg>
          </u>
          <u>
            <seg>
              Det nationella centrumet för arbetsmiljöforskning som börjar
              ta form är ett viktigt steg i Lennart Levis anda och kommer att
              medverka till att arbetsmiljöforskningens resultat sammanställs
              och når ut bättre på arbetsmarknaden.
            </seg>
          </u>
          <u>
            <seg>
              Jag hoppas och tror att Sverige även i framtiden kommer att stå
              sig väl vid en jämförelse när det gäller det olycksförebyggande
              arbetet och även på det psykosociala arbetsmiljöområdet.
            </seg>
          </u>
          <u>
            <seg>
              Jag vill dock betona att det förutsätter att dessa frågor fortsätter
              att finnas högt upp på agendan inte bara i riksdagen utan på arbetsplatserna.
            </seg>
          </u>
          <u>
            <seg>
              Jag menar att vi har den mesta av den struktur som behövs från
              samhället på plats, och jag tror att Arbetsmiljöverkets nya organisation
              är ett steg framåt för att forma en effektiv myndighet.
            </seg>
          </u>
          <u>
            <seg>
              På något sätt har volym och kvantitet kommit att vara det allena
              saliggörande i denna debatt. Men nya arbetsformer, nya sätt att
              tänka och att jobba mer målinriktat mot de arbetsmiljöer och företagsgrupper
              där problemen är som störst är en utveckling som inger hopp om
              att effektiviteten ska öka i arbetet.
            </seg>
          </u>
          <u>
            <seg>
              Vi har haft några diskussioner om utländsk arbetskraft. Jag vill
              först som sist slå fast att Centerpartiet bejakar att vi öppnar
              upp arbetsmarknaden i Europa. Självklart ska dock samma krav på
              säkerhet gälla oavsett var den som jobbar på svensk arbetsmarknad
              kommer från.
            </seg>
          </u>
          <u>
            <seg>
              Att Sverigedemokraterna vill sluta till Sverige känner jag till,
              och det är bra att Ylva Johansson är tydlig i detta sammanhang.
            </seg>
          </u>
          <u>
            <seg>
              I en del diskussioner kan man ana en tveksamhet till utvecklingen,
              men jag tolkar inte Ali Esbati på något annat sätt än att alla
              människor är lika mycket värda oavsett var de kommer från.
            </seg>
          </u>
          <u>
            <seg>
              Det är viktigt att vi slår fast det på ett tydligt sätt även
              framöver. Jag hoppas att vi inte kommer tillbaka till beskrivningar
              som fanns för inte så många år sedan när Göran Persson talade
              om begreppet social turism för dessa grupper.
            </seg>
          </u>
          <note type="speaker">
            Anf. 15 MATTIAS KARLSSON (SD):
          </note>
          <u>
            <seg>
              Fru talman! Jag vill plocka upp tråden ungefär där jag slutade
              och fortsätta tala om arbetsmiljö och arbetsvillkor i offentlig
              sektor.
            </seg>
          </u>
          <u>
            <seg>
              Vi ser en rad konvergerande problem som i de flesta fall till
              största delen drabbar kvinnor i offentlig sektor och där en enda
              lösning kan bidra till att förbättra situationen inom samtliga
              områden.
            </seg>
          </u>
          <u>
            <seg>
              Som flera andra talare nämnt har arbetsskadorna ökat under flera
              år i rad. När det gäller arbetssjukdomar ligger kvinnorna i topp.
              40 procent av sjukdomarna orsakas av fysisk belastning, det vill
              säga tunga lyft eller ensidiga och snedvridna arbetsställningar.
            </seg>
          </u>
          <u>
            <seg>
              Vård- och omsorgspersonal är en utsatt grupp i sammanhanget,
              och en majoritet av dem är kvinnor. En betydande del av arbetssjukdomarna
              inom offentlig sektor kan härledas till stress och underbemanning.
            </seg>
          </u>
          <u>
            <seg>
              Sedan 2002 har var tionde anställd försvunnit inom äldreomsorgen
              samtidigt som antalet äldre kraftigt har ökat. Det är naturligtvis
              en ekvation som inte går ihop, och någon måste betala priset.
              I det här fallet blir det både vårdtagarna och personalen som
              får betala genom försämrad vårdkvalitet och genom allmänt försämrad
              hälsa och ökad risk för skador och olyckor.
            </seg>
          </u>
          <u>
            <seg>
              Samtidigt som vi ser stora problem med underbemanning och bristande
              vårdkvalitet finns det paradoxalt nog ett stort problem med ofrivillig
              deltidsarbetslöshet. Trots att det verkligen behövs mer personal
              inom den offentliga sektorn får den del av den befintliga personalen
              som bara jobbar deltid inte arbeta mer trots att de verkligen
              vill.
            </seg>
          </u>
          <u>
            <seg>
              Resultatet av detta är vid sidan av att arbetsmiljöproblemen
              cementeras och att kostnaderna för sjukskrivningar riskerar att
              öka att de ofrivilligt deltidsarbetslösa, varav en majoritet är
              kvinnor, har svårt att leva på sin inkomst och halkar efter i
              kompetensutvecklingen och att det allmänna lönegapet mellan män
              och kvinnor cementeras.
            </seg>
          </u>
          <u>
            <seg>
              I Sverigedemokraternas budgetalternativ avsätter vi 5,9 miljarder
              kronor i ett stimulansbidrag för att erbjuda alla deltidsarbetare
              inom offentlig sektor en möjlighet till heltid. Detta motsvarar
              25 000 nya helårsarbetskrafter inom vården, skolan och omsorgen.
              Jag menar att detta skulle leda till väsentliga förbättringar
              av arbetsmiljön, minskade risker för arbetsskador, förbättrad
              vårdkvalitet, minskad ekonomisk utsatthet och en minskning av
              det allmänna lönegapet mellan män och kvinnor.
            </seg>
          </u>
          <u>
            <seg>
              Jag noterar att jag inte fick något svar från Ylva Johansson
              och Socialdemokraterna när det gäller frågan hur ni ska leva upp
              till ert tolv år gamla löfte om rätt till heltid i de kommuner
              där ni har makten och hur ni ska kunna genomföra det på nationell
              nivå utan att skjuta till pengar.
            </seg>
          </u>
          <u>
            <seg>
              Jag noterar också att jag inte fick något svar från Ylva Johansson
              när det gäller arbetskraftsinvandringen. Jag fick en kavalkad
              av socialistiska första maj-paroller, men jag fick inget svar
              om huruvida Socialdemokraterna vill införa en väl kontrollerad
              och behovsprövad arbetskraftsinvandring igen.
            </seg>
          </u>
          <u>
            <seg>
              När det gäller Mehmet Kaplans fråga om hur arbetskraftsinvandringen
              är kopplad till arbetsmiljöproblem är det ganska väl belagt vid
              det här laget att Miljöpartiets och regeringens ansvarslösa reform
              har lett till förvärrade arbetsmiljöproblem och till att människor
              har utnyttjats å det grövsta.
            </seg>
          </u>
          <u>
            <seg>
              Det system ni har byggt upp är riggat så att ni skapar ett överutbud
              av desperata människor som är beredda att ta arbete på nästan
              vilka villkor som helst. Ni har gjort det enkelt för skrupelfria
              entreprenörer att konkurrera ut ansvarstagande entreprenörer genom
              att erbjuda en dålig arbetsmiljö.
            </seg>
          </u>
          <note type="speaker">
            Anf. 16 ALI ESBATI (V):
          </note>
          <u>
            <seg>
              Fru talman! Vänsterpartiet har under de senaste åren presenterat
              en massa små och stora förslag för att förstärka arbetsmiljöarbetet.
              De har regeringen varit kallsinnig eller motståndare till. Men
              jag noterar att det finns en stor samsyn, i alla fall i delar
              av oppositionen, om att genomföra en stor del av kraven efter
              valet 2014.
            </seg>
          </u>
          <u>
            <seg>
              Det är en bra utgångspunkt, men många saker kan man göra redan
              nu om man skulle vilja. Det går att ändra sig och öka anslagen
              till Arbetsmiljöverket. Det hade i alla fall gått.
            </seg>
          </u>
          <u>
            <seg>
              Det är viktigt att se över huvudentreprenörsansvaret för arbetsmiljöproblem
              så att man inte kan sparka dem vidare som en tomburk längs vägen
              och säga: De är någon annans.
            </seg>
          </u>
          <u>
            <seg>
              Det är viktigt att man gör det tydligt att arbetsgivare ska ha
              skyldighet att rapportera in alla olyckor och tillbud som sker
              på arbetsplatser i Sverige, även sådana som drabbar tillfällig
              utländsk arbetskraft.
            </seg>
          </u>
          <u>
            <seg>
              Det behövs en ordentlig genomgång av situationen för personal
              inom områden i den offentliga förvaltningen där vi har sett en
              ökning av hot och våld för att se om det exempelvis har att göra
              med personaltätheten på myndigheterna eller den press som kommer
              från strängare lagstiftning i försäkringssystemen.
            </seg>
          </u>
          <u>
            <seg>
              Inte minst handlar det om stora men viktiga saker som att de
              osäkra anställningarna måste motverkas, inte uppmuntras, och att
              facket måste stärkas, inte undergrävas.
            </seg>
          </u>
          <u>
            <seg>
              I grund och botten handlar detta om maktfrågor på arbetsplatsen.
              Det handlar om att man inte ska kunna behandla folk hur som helst
              och inte ha incitament för att göra det. De som arbetar ska kunna
              säga ifrån när situationen är dålig. Det måste inte nödvändigtvis
              vara en myndighet som påtalar det, utan de som jobbar där måste
              själva se till att höja sina röster och ha möjlighet att göra
              det.
            </seg>
          </u>
          <u>
            <seg>
              Vi ser sprickorna i anställningsskyddet och fackets position
              i branscher där springvikariat är vanliga. Allt detta är viktigt.
            </seg>
          </u>
          <u>
            <seg>
              Jag nämnde exemplet med dödsolyckan i Luleå. Jag sade tydligt
              att det är få dödsolyckor relativt sett i Sverige. Det som är
              viktigt att se på och att lära sig av är de problem som den olyckan
              och andra olyckor pekar på, exempelvis ansvarspulverisering och
              den situation som skapas och där det blir ett tvångsliknande läge
              för dem som är unga och arbetar att ta jobb de vet är riskabla.
            </seg>
          </u>
          <u>
            <seg>
              I boken Döden på jobbet , som tar sin utgångspunkt i olyckan
              står något intressant: Så fort det dyker upp ett skitjobb som
              inte järnverkets egen personal vill kännas vid ringer de till
              Empower. Du blir inte långvarig om du tackar nej till jobb, inte
              om du är ung och ny. Det är den typen av problemställningar som
              är viktiga att diskutera och lära sig något av.
            </seg>
          </u>
          <u>
            <seg>
              Jag tackar Lindell för att han inte tolkade mig som att det ska
              vara olika rättigheter för olika människor. Vi kanske får höra
              med hans kolleger i Folkpartiet om det går att ordna ett sådant
              där språktest.
            </seg>
          </u>
          <u>
            <seg>
              Det jag sade och som är viktigt är att man ska ha samma arbetsvillkor
              oavsett varifrån man kommer och att det system som finns i dag
              för arbetskraftsinvandring gör att arbetsgivare i vissa fall kan
              utnyttja människor. Vi har kommit med förslag för att göra något
              åt det, till exempel bindande arbetserbjudande och sådana saker,
              vilka regeringen har avvisat.
            </seg>
          </u>
          <u>
            <seg>
              Det viktiga är att människor som verkar på den svenska arbetsmarknaden
              ska ha samma rättigheter oavsett var de är födda.
            </seg>
          </u>
          <note type="speaker">
            Anf. 17 ANDREAS CARLSON (KD):
          </note>
          <u>
            <seg>
              Fru talman! Det är viktigt att arbetsgivarna tar ett stort ansvar
              och ställer krav på de underentreprenörer och leverantörer som
              tas in för olika typer av arbeten.
            </seg>
          </u>
          <u>
            <seg>
              Ny lagstiftning är inte lösningen i första hand, utan det är
              viktigt att värna den svenska modellen där parterna ska ta och
              tar ett ansvar. Kanske behöver de ta ett ännu större ansvar.
            </seg>
          </u>
          <u>
            <seg>
              Det offentligas ansvar är också viktigt, framför allt utbildningsinsatser
              för att stärka kunskapen inte minst hos unga, som jag var inne
              på i mitt tidigare anförande om arbetsmiljön.
            </seg>
          </u>
          <u>
            <seg>
              Om brister på arbetsplatsen orsakar en olycka är det förstås
              viktigt med sanktioner. I debatten har bemanningsanställdas situation
              lyfts fram. Det är viktigt att bevaka att arbetstagare anställda
              hos bemanningsföretag har goda villkor och en god arbetsmiljö.
              De anställdas arbetsgivare är givetvis ansvarig, men det är också
              viktigt att det företag som tar in ett bemanningsföretag lever
              upp till sina åtaganden.
            </seg>
          </u>
          <u>
            <seg>
              I debatten har det konstaterats att Arbetslivsinstitutet har
              lagts ned. Det stämmer, men forskning bedrivs i stället på universitet
              och högskolor. Arbetsmiljöverkets resurser har minskats, men arbetet
              har effektiviserats så att antalet inspektioner faktiskt ökat.
            </seg>
          </u>
          <u>
            <seg>
              Det är inte alltid storleken på budgetposten som avgör. Arbetsmiljöverket
              gör ett betydande arbete med inspektörer. Inspektioner och kontroller
              är viktiga. Det är samtidigt viktigt att stödja företagare som
              vill göra rätt för sig. Det ska vara enkelt att göra rätt och
              svårt att göra fel. Att koppla dessa förändringar till de inträffade
              olyckor som har omnämnts i debatten är att dra alldeles för långtgående
              slutsatser. Det är viktigt att diskussionen förs på ett sakligt
              sätt. Arbetsmiljöarbetet är viktigt, och vi måste fortsatt bevaka
              att vi har en god arbetsmiljö.
            </seg>
          </u>
          <u>
            <seg>
              Fru talman! Jag tycker att det var bra att Mehmet Kaplan lyfte
              fram arbetsmiljön för eleverna i skolan. När vi talar om arbetsmiljö
              i skolan fokuserar vi ibland i den här kammaren och i andra sammanhang
              på lärarnas arbetsmiljö. Det var ett viktigt och välkommet anslag
              att också fokusera på elevernas arbetsmiljö i skolan. En trygg
              och lugn skolmiljö är en förutsättning för lärande.
            </seg>
          </u>
          <u>
            <seg>
              Tillsammans med förändringar i skolans fysiska miljö finns det
              olika typer av satsningar för en god skolmiljö som vi kristdemokrater
              arbetar för. Jag tänker då på elevhälsogaranti och ökad fysisk
              aktivitet i skolan. Det finns kommuner som har infört mer fysisk
              aktivitet på schemat, och där har man sett att det har varit bra
              för inlärningen och även gett en lugnare skolmiljö. Det är ett
              välkommet inslag i debatten om skolmiljön att den inte enbart
              handlar om lärarnas arbetsmiljö utan också är så viktig för våra
              barn och unga.
            </seg>
          </u>
          <note type="speaker">
            Anf. 18 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! För att möta den demografiska utmaningen tror jag
              att många av oss kommer att behöva jobba lite längre än vad man
              gör i dag. Men vi måste också se till att ingen slås ut i förtid.
              Där är arbetsmiljöarbetet mycket viktigt. Detta var också temat
              på det högnivåmöte som jag kallade in parterna till i början av
              min tid som minister.
            </seg>
          </u>
          <u>
            <seg>
              Fortfarande finns det viktiga kunskapsluckor som jag tror att
              vi behöver fylla, särskilt när det gäller genderskillnader som
              några av föregående talare har varit inne på. Vi vet att kvinnor
              oftare är sjukskrivna. Men vi behöver veta ännu mer om orsakerna.
              Vi vet att kvinnor i högre grad än män uppger att hälsan är arbetsrelaterad.
              Här behöver vi ha ännu mer kunskap om sambanden mellan arbetsmiljöfaktorer
              och olika besvär.
            </seg>
          </u>
          <u>
            <seg>
              Detta är bara några exempel på frågor som jag tror att vi mer
              systematiskt behöver belysa utifrån ett könsperspektiv.
            </seg>
          </u>
          <u>
            <seg>
              Men gör regeringen någonting? Ja, vi gör mycket. Regeringen har
              bland annat tagit en rad olika initiativ inom flera olika politikområden.
              Det handlar om att få en klarare bild av olika orsakssamband och
              därifrån gå till konkreta åtgärder.
            </seg>
          </u>
          <u>
            <seg>
              Redan 2011 fick exempelvis Arbetsmiljöverket ett uppdrag att
              ta fram och genomföra särskilda insatser för att förebygga att
              kvinnor slås ut från arbetslivet på grund av arbetsmiljörelaterade
              problem. Detta uppdrag pågår till och med 2014. Resultatet från
              dessa insatser ska sedan integreras i Arbetsmiljöverkets ordinarie
              verksamhet. Vi behöver helt enkelt ännu mer kunskap om kvinnors
              arbetsmiljö för att kvinnor inte ska slås ut från arbetsmarknaden
              i förtid.
            </seg>
          </u>
          <u>
            <seg>
              Avslutningsvis i detta inlägg vill jag bara ge ett tips till
              Mehmet Kaplan. Han har inte hört tonen när det gäller korrelationen
              mellan Arbetsmiljöverkets resurser och antalet dödsolyckor. Då
              tycker jag att Mehmet Kaplan ska gå tillbaka till en del interpellationsdebatter
              som jag har hänvisat till att vi har haft här i kammaren under
              hösten. Då får vi se om vi delar uppfattningen efter att du, Mehmet
              Kaplan, har sett eller läst dessa interpellationsdebatter.
            </seg>
          </u>
          <note type="speaker">
            Anf. 19 YLVA JOHANSSON (S):
          </note>
          <u>
            <seg>
              Fru talman! Det är många som har efterlyst arbetsgivarnas ansvar.
              Jag delar uppfattningen att arbetsgivarna har ett oerhört stort
              ansvar för arbetsmiljön. Också staten är arbetsgivare. I går utsågs
              Citybanan till det sämsta bygget. Vad jag vet är det Trafikverket
              som är ansvarigt. Ansvaret att vara arbetsgivare faller alltså
              delvis även på oss politiker och på regeringen som nu har makten.
            </seg>
          </u>
          <u>
            <seg>
              Det har varit mycket diskussion om resurserna till Arbetsmiljöverket.
              Arbetsmiljöverket gör ett bra arbete med de resurser man har.
              Men utvecklingen är sådan att man har färre och färre inspektörer,
              och en allt större andel av inspektörernas tid går åt till att
              fara ut när skyddsombuden har gjort en anmälan. Det betyder att
              de lägger en allt större del av sin tid på arbete när skadan redan
              är skedd och har allt mindre tid till arbetet med att ge sig ut
              för att faktiskt förebygga skadorna och få till ett systematiskt
              arbetsmiljöarbete.
            </seg>
          </u>
          <u>
            <seg>
              Arbetsmiljöverkets generaldirektör redovisade nyligen att en
              majoritet av arbetsgivarna brister när det gäller att rapportera
              tillbud. Just här tror jag att vi har en mycket viktig nyckel
              till att minska antalet dödsolyckor ute på arbetsplatserna, alltså
              genom att se till att tillbuden rapporteras. Man brukar säga att
              det på vart tionde tillbud sker en olycka. Då är risken stor att
              det kan vara en dödsolycka. Vill man fortsätta utvecklingen i
              rätt riktning och minska antalet dödsolyckor tycker jag att det
              borde vara ett bra förslag.
            </seg>
          </u>
          <u>
            <seg>
              Fru talman! Avslutningsvis vill jag säga att det i dag är internationella
              handikappdagen, och det finns anledning att fundera lite grann
              över det. Om och i vilken utsträckning jag är funktionshindrad
              på min arbetsplats handlar i mycket stor utsträckning om arbetsmiljön
              och arbetsvillkoren. Är arbetsplatsen fysiskt tillgänglig? Är
              det en hög bullernivå? Är det negativ stress? En god arbetsmiljö
              och ett hållbart arbetsliv gör att färre blir skadade men också
              att fler kan delta i arbetslivet.
            </seg>
          </u>
          <note type="speaker">
            Anf. 20 MEHMET KAPLAN (MP):
          </note>
          <u>
            <seg>
              Fru talman! Jag har roat mig med att titta lite grann tillbaka
              i tiden, närmare bestämt till tiden precis före valet 2010, på
              vad de olika partierna har sagt om arbetsmiljöfrågor och den koppling
              som jag gjorde till arbetsmiljön i skolan, nämligen idén om att
              införa arbetsmiljökunskap i gymnasiet och på vissa högskoleutbildningar.
            </seg>
          </u>
          <u>
            <seg>
              Då svarade Folkpartiet följande: Det är ett intressant förslag.
              En förutsättning är dock att det blir en kvalitativ del av utbildningen
              som verkligen kommer studenten till godo och inte blir något man
              bara sitter av för att ha det gjort.
            </seg>
          </u>
          <u>
            <seg>
              Centerpartiet svarade följande: Det vore oerhört mycket vunnet
              i så fall. Ska man gå fram på bred front krävs ett ökat kunnande,
              framför allt hos cheferna.
            </seg>
          </u>
          <u>
            <seg>
              Kristdemokraterna sade: Detta bör kunna inrymmas i skolans och
              högskolans verksamhet. Vi har stärkt lagstiftningen på arbetsmiljöområdet
              inom skolan och högskolan. Då är det naturligt att man också har
              utbildningar på området.
            </seg>
          </u>
          <u>
            <seg>
              För Moderaterna svarade före detta arbetsmarknadsminister Hillevi
              Engström: Jag tycker att arbetsmiljökunskap behövs under hela
              skoltiden. Det är viktigt att börja tidigt och sätta en grund
              för hur man beter sig mot varandra. I de praktiska gymnasieutbildningarna
              borde det finnas mycket mer av detta och även på högskolan. Man
              ska inte tro att chefer och arbetsledare kan ta sitt arbetsmiljöansvar
              om de inte har fått lära sig detta.
            </seg>
          </u>
          <u>
            <seg>
              Detta finns att läsa i tidningen Arbetsliv som är Sveriges största
              oberoende facktidning inom området arbetsmiljö. Utgivare är Svenskt
              Näringsliv, LO och PTK som är huvudmän för Prevent.
            </seg>
          </u>
          <u>
            <seg>
              Jag undrar, arbetsmarknadsministern, om ni fortfarande står upp
              för detta och kommer att göra någonting åt det.
            </seg>
          </u>
          <note type="speaker">
            Anf. 21 ISMAIL KAMIL (FP):
          </note>
          <u>
            <seg>
              Fru talman! Det är viktigt att Arbetsmiljöverkets uppdrag slutförs
              och sammanställs. Arbetsmiljöverket utför i dag mer kvalitativt
              arbete jämfört med tidigare.
            </seg>
          </u>
          <note>
            Antalet dödsolyckor i arbetet har stadigt minskat under många
            år, precis som arbetsmarknadsministern har sagt. Under 1980-talet
            omkom i genomsnitt 138 personer årligen. Under 1990-talet omkom
            i genomsnitt 95 personer årligen. Under 2000-talet har antalet
            minskat till 60 personer årligen. Under 2011 inträffade 57 dödsolyckor,
            och under 2012 var det 45.
          </note>
          <note>
            Fru talman! Det som en del säger om att antalet arbetsskador
            har ökat något under de senaste tre åren stämmer. Antalet arbetsolyckor
            som ledde till frånvaro var 40 000 år 2000. År 2005 var det 33
            000, år 2010 var det 29 400, och år 2012 var det 30 500, alltså
            något fler.
          </note>
          <note>
            Antalet fall av arbetssjukdomar var 24 000 år 2000, 17 500 år
            2005, 9 500 år 2010, och nu är det ca 10 000.
          </note>
          <u>
            <seg>
              Resurser måste göra nytta. Jag tycker att det är bra att Socialdemokraterna
              har begärt denna aktuella debatt. Arbetsmiljöfrågorna är viktiga
              och ska vara viktiga för Sverige. De måste tas på största allvar.
            </seg>
          </u>
          <u>
            <seg>
              Fru talman! Regeringen har ambitionen och är på rätt väg. De
              ökade skadorna är marginella, men vi ska ta dem på största allvar.
            </seg>
          </u>
          <note type="speaker">
            Anf. 22 GÖRAN LINDELL (C):
          </note>
          <u>
            <seg>
              Fru talman! Jag vill än en gång säga att det är bra att den här
              debatten har kommit till och tacka för initiativet.
            </seg>
          </u>
          <u>
            <seg>
              Ylva Johansson kom in på Citybanan här. Jag känner inte till
              den rapporten. Däremot kanske man ska se upp med att identifiera
              Trafikverket som arbetsgivare i det sammanhanget. Det är väl snarast
              så att Trafikverket är beställare för detta jätteprojekt. Det
              är en annan roll, även om den är nog så viktig.
            </seg>
          </u>
          <u>
            <seg>
              Jag håller med Ylva Johansson om att vi har bekymmer som arbetsgivare
              i den statliga och inte minst i den kommunala sektorn. Många av
              de bekymmer och problem av mer psykosocial karaktär på arbetsmiljöområdet
              som vi har talat om i dag handlar just om negativ stress, känslan
              att inte räcka till och att inte bli uppmärksammad. De finns inte
              minst i den kommunala sektorn. Äldreomsorgen har många varit inne
              på.
            </seg>
          </u>
          <u>
            <seg>
              Det är just därför som vi har sett möjligheter i alternativa
              driftsformer där andra arbetsgivare finns med och skapar ett nytänkande
              och ofta betydligt mer positiva arbetsmiljöer, i alla fall enligt
              de flesta utvärderingar som jag har sett.
            </seg>
          </u>
          <u>
            <seg>
              Ylva Johansson talar sig varm för det offentliga som arbetsgivare.
              Jag håller med om att vi har bekymmer här och inget att vara stolta
              över, och det finns mycket utmaningar att ta itu med.
            </seg>
          </u>
          <note type="speaker">
            Anf. 23 MATTIAS KARLSSON (SD):
          </note>
          <u>
            <seg>
              Fru talman! Jag vill använda mitt sista inlägg till att tacka
              för den här debatten. Det har varit en viktig debatt, men jag
              tycker inte att den har varit så klargörande som jag hade hoppats.
            </seg>
          </u>
          <u>
            <seg>
              Jag hade till exempel hoppats få höra regeringen utveckla sin
              argumentation kring motiven bakom nedskärningarna på Arbetsmiljöverket.
              Frågan har diskuterats ett antal gånger, och jag har fortfarande
              inte hört något riktigt starkt argument. Man säger att man tycker
              att arbetsplatsinspektionerna är viktiga, men ändå har man skurit
              ned.
            </seg>
          </u>
          <u>
            <seg>
              Det jag hör från regeringen tolkar jag ändå som att man ansåg
              att det fanns ett utrymme för effektivisering inom verksamheten.
              Man trodde kanske att verksamhetens omfattning skulle kunna behållas
              även med minskade resurser, men så har det faktiskt inte blivit.
              Arbetsplatsinspektionerna har minskat, och samtidigt ökar problemen
              med arbetsskador.
            </seg>
          </u>
          <u>
            <seg>
              Ni säger att den här verksamheten är väldigt viktig. Problemen
              har ökat. Är det ändå inte dags att tänka om i det här avseendet?
            </seg>
          </u>
          <u>
            <seg>
              Mitt allmänna intryck från den här debatten är att regeringen
              inte riktigt verkar inse situationens allvar och att man har väldigt
              tunt med idéer för hur man ska kunna komma till rätta med den
              negativa trend vi befinner oss i. Tyvärr ser jag också en vänsteropposition
              som inte kan förklara och konkretisera sina förslag eller finansiera
              de löften som man tidigare har gett och som skulle kunna innebära
              en förbättring av arbetsmiljön, inte minst för kvinnor i offentlig
              sektor.
            </seg>
          </u>
          <note type="speaker">
            Anf. 24 ALI ESBATI (V):
          </note>
          <u>
            <seg>
              Fru talman! Andreas Carlson från Kristdemokraterna sade något
              väldigt viktigt, nämligen att det kanske inte i första hand är
              statliga myndigheter som ska ordna upp saker utan att det viktiga
              är att värna den svenska modellen. Det är vi väldigt överens om.
              Därför är det desto tråkigare att den regering som han stöder
              har gjort ganska mycket för att undergräva möjligheterna att upprätthålla
              den svenska modellen på flera viktiga områden.
            </seg>
          </u>
          <u>
            <seg>
              Det handlar bland annat om det som jag tagit upp tidigare, nämligen
              tillväxten i antalet osäkra anställningar särskilt för unga. Det
              finns väldigt stora problem med att upprätthålla till exempel
              en god facklig organisationsgrad och en styrka och möjlighet att
              ställa upp sina krav när man staplar olika typer av visstidsanställningar
              på varandra och inte får en fast situation på jobbet. Då blir
              det också svårare att jobba systematiskt för en bättre arbetsmiljö.
              Det säger sig självt. Inte minst blir det så med Lavallagen, där
              man sätter möjligheten ur spel att genom stridsåtgärder se till
              att få kollektivavtal på viktiga områden när det är utländsk arbetskraft
              involverad. Det sätter den svenska modellen ur spel på ett viktigt
              område, och därmed blir det också öppningar för en försämrad arbetsmiljö
              framgent.
            </seg>
          </u>
          <u>
            <seg>
              Det var också intressant att Citybanan togs upp. I en kommentar
              från Trafikverkets representant får vi höra att Trafikverket visserligen
              har det största ansvaret i sammanhanget men att man har samma
              problem som alla andra med att få ut budskapet till varje arbetare
              längst ut i kedjan. Återigen understryker detta att det är arbetets
              organisering och konkurrensförhållandena som man måste ta tag
              i om man verkligen vill göra något åt utvecklingen på arbetsmiljöområdet.
            </seg>
          </u>
          <note type="speaker">
            Anf. 25 ANDREAS CARLSON (KD):
          </note>
          <u>
            <seg>
              Fru talman! Jag belyste i ett tidigare inlägg den tekniska utvecklingen
              och dess påverkan på den psykosociala arbetsmiljön. Gränserna
              för när och var arbete ska utföras, när man väntas vara tillgänglig
              för arbetsgivare, kolleger, kunder etcetera på mobil eller mejl
              är otydligare än tidigare. Flexibiliteten – det ska sägas – uppskattas
              av många. Friheten ökar. Det skapar större möjlighet att själv
              påverka det egna arbetet, och tekniken gör det många gånger enklare
              att förena arbetsliv med familjeliv. Men det finns också risk
              för ökad stress och att mindre tid ges för återhämtning, och även
              familjelivet kan påverkas.
            </seg>
          </u>
          <u>
            <seg>
              Därför är det viktigt med forskning för att få kunskap om hur
              den nya tekniken och det att man ständigt är uppkopplad påverkar
              dels arbetstagarens förhållande till arbetsgivaren, dels fritiden
              och familjelivet. Det är också viktigt att man på varje arbetsplats
              kommer överens om vilken policy man ska ha och hur man ska arbeta
              för detta.
            </seg>
          </u>
          <u>
            <seg>
              Detta är en avgörande fråga för att vi i framtiden ska ha en
              hållbar psykosocial arbetsmiljö.
            </seg>
          </u>
          <u>
            <seg>
              Vi har i dag haft en angelägen debatt om arbetsmiljön. Det är
              viktigt med det förebyggande arbetet, och för att unga ska klara
              av att arbeta längre krävs en god arbetsmiljö. Arbetsmarknadens
              parter har, som vi varit inne på, ett stort ansvar.
            </seg>
          </u>
          <u>
            <seg>
              Det går inte att säga att arbetsmiljön har havererat i takt med
              att Arbetsmiljöverket har effektiviserats. Tvärtom har antalet
              inspektioner per inspektör ökat kraftigt. Antalet tillbud har,
              med undantag för nedgången 2009 under lågkonjunkturen, inte förändrats
              så dramatiskt som man målat upp det i debatten.
            </seg>
          </u>
          <u>
            <seg>
              Med detta vill jag tacka för dagens debatt.
            </seg>
          </u>
          <note type="speaker">
            Anf. 26 Arbetsmarknadsminister ELISABETH SVANTESSON (M):
          </note>
          <u>
            <seg>
              Fru talman! Jag vill tacka Socialdemokraterna som har tagit initiativ
              till den här debatten. Tack också till alla debattörer som har
              varit med i den!
            </seg>
          </u>
          <u>
            <seg>
              Att ha ett jobb att gå till handlar om så mycket mer än bara
              att ha en egen försörjning. Det handlar om att känna delaktighet
              och att känna att man kan bidra. Över 4,7 miljoner människor i
              Sverige finns på svensk arbetsmarknad, och mer än 200 000 fler
              sysselsatta har ett jobb att gå till nu jämfört med 2006. Jobben
              växer fram i många sektorer, och många fler finns på arbetsmarknaden.
              Målet är att alla ska ha en god arbetsmiljö. Vår arbetsmarknad
              ska nämligen präglas av goda villkor, trygga arbetsmiljöer och
              ett starkt skydd för grundläggande rättigheter. Det ska gälla
              alla.
            </seg>
          </u>
          <u>
            <seg>
              Med det vill jag tacka för debatten, fru talman.
            </seg>
          </u>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Protokollen för den 26 och 27 november justerades.
          </note>
          <note>
            3 § Anmälan om återtagande av plats i riksdagen
          </note>
          <note>
            Förste vice talmannen meddelade att Tomas Tobé (M) skulle återta
            sin plats i riksdagen från och med den 9 december, varigenom uppdraget
            som ersättare skulle upphöra för Ziita Eriksson (M).
          </note>
          <note>
            4 § Meddelande om frågestund
          </note>
          <note>
            Förste vice talmannen meddelade att vid frågestunden torsdagen
            den 5 december kl. 14.00 skulle följande statsråd närvara:
          </note>
          <note>
            Statsrådet Erik Ullenhag (FP), landsbygdsminister Eskil Erlandsson
            (C), statsrådet Peter Norman (M), statsrådet Hillevi Engström
            (M) och arbetsmarknadsminister Elisabeth Svantesson (M).
          </note>
          <note>
            5 § Anmälan om subsidiaritetsprövning
          </note>
          <note>
            Förste vice talmannen anmälde att utdrag ur prot. 2013/14:11
            för torsdagen den 28 november i ärende om subsidiaritetsprövning
            av EU-förslag hade kommit in från skatteutskottet.
          </note>
          <note>
            6 § Anmälan om uppteckningar vid EU-nämndens sammanträden
          </note>
          <note>
            Förste vice talmannen anmälde att uppteckningar från EU-nämndens
            sammanträden onsdagen den 13 november och fredagen den 15 november
            hade kommit in.
          </note>
          <note>
            7 § Anmälan om granskningsrapport
          </note>
          <note>
            Förste vice talmannen anmälde att följande granskningsrapport
            hade kommit in från Riksrevisionen:
          </note>
          <note>
            8 § Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:136
          </note>
          <note>
            Interpellation 2013/14:136 Bättre matchning på arbetsmarknaden
          </note>
          <note>
            Interpellationen kommer att besvaras den 18 december 2013.
          </note>
          <u>
            <seg>
              Skälet till dröjsmålet är inbokade engagemang och resor som inte
              kan ändras.
            </seg>
          </u>
          <note>
            Monica Rodrigo
          </note>
          <note>
            Interpellation 2013/14:137
          </note>
          <note>
            Interpellation 2013/14:137 Utbildningspengar i fas 3
          </note>
          <note>
            Interpellationen kommer att besvaras den 18 december 2013.
          </note>
          <u>
            <seg>
              Skälet till dröjsmålet är inbokade engagemang och resor som inte
              kan ändras.
            </seg>
          </u>
          <note>
            Monica Rodrigo
          </note>
          <note>
            Interpellation 2013/14:140
          </note>
          <note>
            Interpellation 2013/14:140 Nedläggningen av Arbetsmiljöverkets
            kontor i Karlstad
          </note>
          <note>
            Interpellationen kommer att besvaras den 18 december 2013.
          </note>
          <u>
            <seg>
              Skälet till dröjsmålet är inbokade engagemang och resor som inte
              kan ändras.
            </seg>
          </u>
          <note>
            Monica Rodrigo
          </note>
          <note>
            Interpellation 2013/14:142
          </note>
          <note>
            Interpellation 2013/14:142 Renhållningsarbetares risk för olyckor
            i samband med färd på ståplatta
          </note>
          <note>
            Interpellationen kommer att besvaras den 13 december 2013.
          </note>
          <u>
            <seg>
              Skälet till dröjsmålet är inbokade engagemang och resor som inte
              kan ändras.
            </seg>
          </u>
          <note>
            Monica Rodrigo
          </note>
          <note>
            Interpellation 2013/14:157
          </note>
          <note>
            Interpellation 2013/14:157 Lavallagen och konflikträtten
          </note>
          <note>
            Interpellationen kommer att besvaras den 18 december 2013.
          </note>
          <u>
            <seg>
              Skälet till dröjsmålet är inbokade engagemang och resor som inte
              kan ändras.
            </seg>
          </u>
          <note>
            Monica Rodrigo
          </note>
          <note>
            9 § Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            10 § Ärenden för förnyad bordläggning
          </note>
          <note>
            Följande dokument bordlades för andra gången:
          </note>
          <note>
            11 § Svar på interpellation 2013/14:159 om barnets bästa i vårdnadstvister
          </note>
          <note type="speaker">
            Anf. 27 Justitieminister BEATRICE ASK (M):
          </note>
          <u>
            <seg>
              Fru talman! Shadiye Heydari har frågat mig vilka initiativ jag
              tänker ta för att säkerställa att barnets bästa bedöms vid beslut
              om vårdnad och om jag kommer att se över lagstiftningen.
            </seg>
          </u>
          <u>
            <seg>
              Vid alla beslut som rör barn ska det finnas ett tydligt barnperspektiv.
              Att barnets bästa ska vara avgörande för beslut om vårdnad, boende
              och umgänge framgår uttryckligen av vårdnadslagstiftningen. När
              en domstol bedömer vad som är bäst för barnet ska barnets behov
              av en nära och god kontakt med båda föräldrarna beaktas särskilt.
              I lagstiftningen understryks alltså att båda föräldrarna har betydelse
              för barnets välbefinnande och utveckling. Det är i de allra flesta
              fall bäst för barnet att båda föräldrarna är delaktiga i barnets
              förhållanden och tar ansvar för barnet. Hänsyn ska dock alltid
              tas till barnets vilja med beaktande av barnets ålder och mognad.
            </seg>
          </u>
          <u>
            <seg>
              Vid bedömningen av barnets bästa ska domstolen även beakta risken
              för att barnet utsätts för övergrepp eller annars far illa. När
              uppgifter om att barnet far illa förs fram i ett vårdnadsmål måste
              uppgifterna därför alltid prövas och en riskbedömning göras. Riskbedömningar
              är ofta komplicerade, och det är viktigt att domstolen tydligt
              redovisar hur man har resonerat i varje enskilt fall. Domare ges
              därför möjlighet till återkommande kompetensutveckling inom detta
              område.
            </seg>
          </u>
          <u>
            <seg>
              Frågan om barnets bästa i familjesituationer förtjänar både uppmärksamhet
              och omsorgsfulla överväganden. Det finns flera komplexa frågeställningar
              att beakta. Regeringen avser att under mandatperioden inleda en
              utvärdering av 2006 års vårdnadsreform för att se om det finns
              behov av förbättringar.
            </seg>
          </u>
          <note type="speaker">
            Anf. 28 SHADIYE HEYDARI (S):
          </note>
          <u>
            <seg>
              Fru talman! Först vill jag tacka statsrådet för svaret.
            </seg>
          </u>
          <u>
            <seg>
              Alla barn har som sagt rätt till ett bra liv med god omvårdnad
              och trygghet. Barn mår bra av att ha en god relation med båda
              sina föräldrar. Anledningen till att jag har ställt interpellationen
              är att jag är allvarligt bekymrad över att många barn hamnar i
              kläm i vårdnadstvister på grund av föräldrarnas konflikter och
              på grund av att det finns stora brister i ärendehanteringen.
            </seg>
          </u>
          <u>
            <seg>
              Statsrådet säger i sitt svar att det vid alla beslut som rör
              barn ska finnas ett tydligt barnperspektiv och att det framgår
              uttryckligen av vårdnadslagstiftningen att barnets bästa ska vara
              avgörande för beslut om vårdnad, boende och umgänge. Det är glädjande
              att statsrådet delar min uppfattning. Det finns dock olika studier
              som visar hur man hanterar ett visst ärende.
            </seg>
          </u>
          <u>
            <seg>
              Enligt föräldrabalken ska, som ministern också påpekade, barnets
              bästa vara i centrum och avgörande i alla beslut om vårdnad, boende
              och umgänge. Att ha ett barnperspektiv innebär att se med barnets
              ögon. Man måste lyssna på och samtala med barnet och försöka ta
              reda på hur just det barnet uppfattar sin situation. Många barn
              vågar inte säga ifrån, mår psykiskt dåligt eller håller tyst för
              att de inte vill välja sida eller såra sina föräldrar. Det är
              inte acceptabelt att se barn lida på grund av att föräldrarna
              inte kommer överens om vårdnaden, umgänget och boendet samt på
              grund av att myndigheterna inte ser behovet.
            </seg>
          </u>
          <u>
            <seg>
              Fru talman! Eva Ryrstedt, docent i civilrätt vid Lunds universitet,
              har gjort en studie som handlar om barnperspektivet och om barnperspektivet
              kommer fram i vårdnadstvister. Hon säger: Lagstiftaren talar om
              att utgå från barnet, men det gör man i själva verket inte. I
              stället är det en gammalmodig syn på äganderätt till barnet som
              kommer fram. Det är sant. Det innebär att många barn hamnar i
              kläm på grund av föräldrarnas djupa konflikter.
            </seg>
          </u>
          <u>
            <seg>
              Det är därför jag vill ställa frågan till statsrådet: Vilka andra
              åtgärder avser statsrådet att vidta för att säkerställa att barnperspektivet
              tas på allvar?
            </seg>
          </u>
          <note type="speaker">
            Anf. 29 Justitieminister BEATRICE ASK (M):
          </note>
          <u>
            <seg>
              Fru talman! Först måste jag säga att det låter som att vi är
              rätt överens om att vi har en ganska bra lagstiftning. Riksdagen
              har på olika sätt varit mycket tydlig i de reformer som gjordes
              2006, och det är så att barnperspektivet ska gälla.
            </seg>
          </u>
          <u>
            <seg>
              Sedan ska lagstiftning också implementeras och användas på ett
              korrekt sätt, och där blir det direkt mycket mer komplicerat eftersom
              det är komplexa situationer och eftersom det är precis som interpellanten
              säger – man kan inte alltid så lätt ta reda på hur barnet självt
              ser på sin situation, och det finns en vilja från barnets sida
              att vara rättvis. Det kanske är svårt att bedöma. Ibland är barnen
              dessutom så små att det är svårt för en utomstående att samtala
              med barnen. Vuxna föräldrar har även en förmåga att manipulera
              barnen, på olika sätt interagera med varandra och utnyttja barnen.
              Ibland blir det här alltså väldigt bekymmersamt.
            </seg>
          </u>
          <u>
            <seg>
              Det är ett av skälen till att det erbjuds återkommande utbildning
              för dem som arbetar med de här frågorna. Det är naturligtvis bra
              till en viss gräns, men jag tror också att den allmänna debatten
              om vuxnas ansvar – att vuxna har ett ansvar för sina barn och
              för hur man uppträder mot barnen – är väldigt viktig. Det är svårt
              att lagstifta om, men vi har regler för vad föräldraskapet innebär,
              såsom skyldigheten att betala för sitt barn och ställa upp på
              olika sätt.
            </seg>
          </u>
          <u>
            <seg>
              Jag tycker att man ändå kan säga att det är glädjande, om man
              ser det i ett lite längre perspektiv, att 93 procent av föräldrarna
              i dag har gemensam vårdnad.
            </seg>
          </u>
          <u>
            <seg>
              Nu vet vi att gemensam vårdnad inte alltid är gemensam vårdnad,
              men det finns ändå en tydlig ambition hos merparten av föräldrar
              att ta ett gemensamt ansvar. Det är ett steg framåt, för så har
              det inte alltid sett ut.
            </seg>
          </u>
          <u>
            <seg>
              Sedan har vi då de här konflikterna som hamnar i domstolen där
              man tvingas att på ett eller annat sätt utreda det hela. Där är
              socialnämndens agerande och socialförvaltningarnas arbete med
              att ta fram underlag naturligtvis oerhört centralt, därför att
              ofta när konflikter uppstått är det den vägen man får adekvat
              information.
            </seg>
          </u>
          <u>
            <seg>
              Det som jag tror är viktigt att arbeta med och följa upp är naturligtvis
              att domstolarna måste redovisa hur de har diskuterat och hur de
              har tänkt när de fattat domslut, för ofta finns det en infektion
              föräldrarna emellan som inte alltid reds ut genom ett domstolsbeslut.
              Jag tror att det ändå kan underlätta för något slags respekt för
              att så här långt har vi kommit, att så här ser det ut, om det
              är tydligt motiverat.
            </seg>
          </u>
          <u>
            <seg>
              Att ställa krav på tydliga domskäl är också ett sätt att tvinga
              fram den seriösa bedömning och beredning av ärendena som barnen
              och familjerna är värda. Där tror jag att vi har mycket kvar att
              utveckla.
            </seg>
          </u>
          <u>
            <seg>
              Med de förändringar som riksdagen beslutade om 2006 har vi tagit
              kliv framåt. Jag känner att det finns ett stort behov av att utvärdera
              regelverket. Det är väl snarast efter en sådan utvärdering som
              man kan se på vilka områden eventuella förändringar skulle kunna
              göras. I och med att det är ett så komplext och känsligt område
              finns det inga enkla lösningar. Egentligen är varje enskilt ärende
              på något sätt unikt, och det gäller att arbeta med dem på ett
              oerhört omsorgsfullt sätt. Men vi kommer att inleda en utvärdering
              under den här mandatperioden.
            </seg>
          </u>
          <note type="speaker">
            Anf. 30 SHADIYE HEYDARI (S):
          </note>
          <u>
            <seg>
              Fru talman! Jag tackar för svaret.
            </seg>
          </u>
          <u>
            <seg>
              Som ministern själv påpekade är det så många barn som ca 50 000
              i Sverige vars föräldrar separerar. De flesta klarar av att hantera
              situationen, men 7 000–8 000 barn hamnar i tvist mellan föräldrarna.
              Det är en rapport från Socialstyrelsen och även Advokaternas hemsida
              som jag har hämtat detta från.
            </seg>
          </u>
          <u>
            <seg>
              Att se barnet är självklart allas ansvar i en vårdnadstvist.
              Vi måste ge våra barn ro och framtidstro, och det är viktigt att
              hjälpa föräldrarna att samarbeta.
            </seg>
          </u>
          <u>
            <seg>
              Juristen Caroline Högberg har gjort en undersökning och skrev
              i en artikel i GP februari 2013 om vårdnadstvister och de brister
              som finns i ärendehanteringen: Vårdnadstvister handlar om en tredje
              person, och det är barnet. Ofta glöms barnet bort. Ge barnet ett
              eget ombud, skriver hon, och se till att samarbetet mellan familjerätten,
              domstolarna och socialtjänsten blir bättre.
            </seg>
          </u>
          <u>
            <seg>
              När socialtjänsten får i uppdrag av tingsrätten att träffa föräldrarna
              och barnet för ett första samtal, som kallas för snabbupplysning,
              väljer flera att inte träffa barnet, vilket Caroline Högberg starkt
              ifrågasätter, och det gör jag också.
            </seg>
          </u>
          <u>
            <seg>
              Enligt henne finns det en uppfattning om att man skyddar barn
              genom att inte prata med dem. Den uppfattningen strider mot vår
              lagstiftning och även mot barnkonventionen. Vi vet ju att barn
              har förmågan att berätta sin berättelse, men samtidigt vill de
              inte såra sina föräldrar. Då är det extra viktigt att vi har rätt
              verktyg att underlätta för barnen att kunna ge sin uppfattning
              om situationen.
            </seg>
          </u>
          <u>
            <seg>
              En annan viktig fråga som jag vill lyfta fram är en rapport från
              Pappan &amp; föräldraskapet. Det handlar om att mamman i de flesta
              tvister vägrar pappan umgänge och vill ha ensam vårdnad om barnet.
              Då utmålas oftast pappan som hotfull, våldsam och som en dålig
              förälder.
            </seg>
          </u>
          <u>
            <seg>
              Var fjärde socialtjänst vidtar inga extra åtgärder vid misstanke
              om våld inom familjen. Man följer inte heller upp föräldrarnas
              föräldraförmåga. Därför blir nio av tio mammor boendeförälder,
              och nio av tio pappor blir stämplade som förövare med kränkande
              lite umgänge eller blir helt borttvingade.
            </seg>
          </u>
          <u>
            <seg>
              Som statsrådet sade i svaret finns det flera komplexa frågeställningar
              att beakta gällande lagändringen i föräldrabalken. Regeringen
              avser att under mandatperioden inleda en utvärdering av 2006 års
              vårdnadsreform för att se om det finns behov av förbättringar.
            </seg>
          </u>
          <u>
            <seg>
              Socialstyrelsen fick i mars 2010 uppdraget av regeringen att
              följa upp om 2006 års vårdnadsreform hade slagit igenom i socialnämnden
              eller inte. Den utvärderingen finns och pekar på en hel del brister.
              Jag skulle vilja rekommendera att ministern tittar på den om hon
              inte redan har gjort det.
            </seg>
          </u>
          <u>
            <seg>
              Jag menar att det redan finns ett underlag med rekommendationer
              för förbättringar, så att man ser över de brister som finns i
              föräldrabalken i reformen från 2006.
            </seg>
          </u>
          <note type="speaker">
            Anf. 31 Justitieminister BEATRICE ASK (M):
          </note>
          <u>
            <seg>
              Fru talman! Avsikten med det utvecklingsarbete som hela tiden
              bedrivs är att åstadkomma samförståndslösningar. För barnens skull
              är det viktigt att försöka se till att föräldrarna blir överens
              och hittar praktiska lösningar på sina problem med att samarbeta
              med varandra. Kommunerna ska erbjuda föräldrar samtal för att
              de ska försöka komma överens när det gäller vårdnad, boende och
              umgänge. Målet är att man ska försöka undvika en rättsprocess.
              Det tror jag är väldigt viktigt, för det är aldrig lyckligt för
              familjerna att hamna i domstolen.
            </seg>
          </u>
          <u>
            <seg>
              Den 1 juli nästa år kommer nya bestämmelser att träda i kraft
              som innebär att kommunerna ska erbjuda föräldrar möjlighet att
              ta upp frågor om barnets försörjning i samarbetssamtalen. Det
              sker alltså förändringar och utveckling hela tiden för att försöka
              fånga upp de problem som kan tänkas finnas.
            </seg>
          </u>
          <u>
            <seg>
              Domstolen har också möjlighet att uppdra åt socialnämnden att
              ordna samarbetssamtal, så om man har kommit till domstolen och
              domstolen ser att det finns en möjlighet kan domstolen faktiskt
              besluta om detta. Lyckas föräldrarna inte komma överens vid ett
              samarbetssamtal eller vid ett samtal i domstolen kan man i stället
              besluta om en särskild medling. Det finns alltså flera möjligheter
              att tvinga, coacha eller stödja fram en diskussion mellan de två
              som måste bli överens. Om ambitionen är att barnen ska må bra
              vill man faktiskt att föräldrarna ska komma överens, och det tror
              jag är oerhört centralt.
            </seg>
          </u>
          <u>
            <seg>
              Sedan måste vi naturligtvis fundera över om vi har rätt lösningar
              och om vi arbetar på rätt sätt.
            </seg>
          </u>
          <u>
            <seg>
              Jag var relativt nyligen i Helsingfors. Där arbetar man med medling
              på ett annat sätt än vad vi gör i Sverige. Där sköter domaren
              medlingen i domstolen, fast det inte är en förhandling. Domaren
              själv arbetar för att undvika att dra det till en rättslig process.
              Man sade att föräldrarna inser att de har kommit så långt att
              de kan hamna i domstol men att de kanske kan undvika detta. Domarna
              där är väldigt vana vid att föra den här typen av diskussioner,
              och man har där också valt domare som är engagerade i de här frågorna.
            </seg>
          </u>
          <u>
            <seg>
              Framöver ska vi naturligtvis utvärdera våra olika metoder. Men
              jag tycker att det är viktigt att kommunerna erbjuder den här
              typen av möjlighet att tala med varandra och att domstolen kan
              vara aktiv och driva fram att samtalen förs, för det finns ju
              inga enkla lösningar för att skipa rätt genom att skriva om lagstiftningen.
            </seg>
          </u>
          <u>
            <seg>
              Vi har flera verktyg när det gäller att säkerställa att barnets
              perspektiv kommer till uttryck. Det finns en diskussion om att
              ha särskilda ombud. Jag är inte säker på att det i alla delar
              skulle underlätta, för vem ska man processa mot och varför skulle
              ett ombud ha bättre förutsättningar än andra att komma till tals
              med barnet? I dag finns det flera vägar för att klara det. Också
              det här är frågor som man vid en utvärdering naturligtvis måste
              fundera över och diskutera. Jag menar att vi inte har en stagnerande
              eller fast situation, utan det sker en del.
            </seg>
          </u>
          <u>
            <seg>
              Sedan påstås det ofta i de här diskussionerna att alla fäder
              skulle utmålas som det ena eller det andra eller att det är si
              eller så. Jag har tittat i en del av rapporterna och har lite
              svårt att hitta ett sakligt underlag för den typen av påståenden.
              Många beskrivningar blir väldigt färgade av det engagemang som
              olika parter kan tänkas ha.
            </seg>
          </u>
          <u>
            <seg>
              Det är viktiga bidrag i debatten. Jag tror ändå att vi kommer
              att behöva göra en ordentlig utvärdering, och regeringen tar initiativ
              till att en sådan kommer till stånd.
            </seg>
          </u>
          <note type="speaker">
            Anf. 32 SHADIYE HEYDARI (S):
          </note>
          <u>
            <seg>
              Fru talman! Jag vill gå tillbaka till Socialstyrelsens rapport,
              där man pekar på en viktig punkt. Det finns stora skillnader i
              kommunernas arbetssätt och förutsättningarna för att lösa eventuella
              tvister. Det är en sak som vi kanske ska se över.
            </seg>
          </u>
          <u>
            <seg>
              Min fråga till ministern vad gäller den punkten är när man ska
              göra utvärderingen. Regeringen har tio månader på sig att göra
              utvärderingen av lagstiftningen. Jag hoppas att ni pushar på och
              kan komma i gång att se över det, eftersom det är väldigt viktigt.
              Det handlar om barnen och att sätta barnets bästa i centrum.
            </seg>
          </u>
          <u>
            <seg>
              Vi har också ett annat problem som jag vill nämna här. Det är
              det problem som uppstår när föräldrar förvägras rätten att träffa
              sina barn av vårdnadshavaren. Ändå betalar de underhållsstöd,
              eftersom det inte är relaterat till umgängesrätten.
            </seg>
          </u>
          <u>
            <seg>
              Ett jämställt föräldraskap ska vara ömsesidigt. Barnet har rätt
              till båda sina föräldrar. Det beskriver tyvärr inte dagens lagstiftning.
            </seg>
          </u>
          <u>
            <seg>
              Jag fick inte något svar från ministern. Det är därför jag ställer
              samma fråga till ministern. Jag hoppas att ministern ger mig ett
              svar. Tänker statsrådet se över lagen eller inte?
            </seg>
          </u>
          <u>
            <seg>
              Jag hoppas att ministern även svarar mig vad gäller utvärderingen
              av lagändringen och om den kommer att komma nu.
            </seg>
          </u>
          <note type="speaker">
            Anf. 33 Justitieminister BEATRICE ASK (M):
          </note>
          <u>
            <seg>
              Fru talman! Man kan säga att allt borde ha utretts tidigare.
              Så är det naturligtvis. Det viktiga beskedet från mig är att saker
              har hänt under resans gång. Vi arbetar för en seriös utvärdering
              av ett av de mer komplicerade beslut som riksdagen hade att fatta
              2006. Det var efter mycket noggrann beredning som förändringarna
              gjordes.
            </seg>
          </u>
          <u>
            <seg>
              Jag tror att man ska vara noggrann och inte för snabb i vändningarna
              när det gäller att hantera föräldrabalken. Socialstyrelsens utredning
              handlar inte om reglerna i föräldrabalken. Den har andra perspektiv
              och är viktig på det sättet. Reglerna i föräldrabalken måste vi
              hantera på annat sätt.
            </seg>
          </u>
          <u>
            <seg>
              Vad gäller underhållsskyldigheten är min bestämda uppfattning
              att föräldrar ska betala för sina barn. Vi ska inte börja använda
              det ekonomiska ansvaret för barns försörjning som ett verktyg
              i vårdnadstvister. Det finns redan i dag alltför mycket av den
              sortens argumentation.
            </seg>
          </u>
          <u>
            <seg>
              Föräldrarna har det ekonomiska ansvaret för sina barn. Det är
              otvetydigt på det sättet. Jag tycker inte att man ska blanda in
              det i den typ av konflikter som handlar om vårdnad och umgänge.
              Det får ligga där det ligger.
            </seg>
          </u>
          <u>
            <seg>
              Vi behöver hantera detta med vårdnad, umgänge och andra saker
              i ordnad form. Det vore dumt att dra in underhållsskyldigheten
              i resonemangen. Det är ingen förhandling där man säger: Eftersom
              jag inte får träffa barnen ska jag inte göra något.
            </seg>
          </u>
          <u>
            <seg>
              För många kan det också vara så att det faktum att de ändå bidrar
              kan göra att de känner att de tar ett visst ansvar. Det kan även
              vara bra för barnet att veta. Även om föräldrarna är osams bidrar
              de till att barnet kan gå i skolan, bo och leva på ett bra sätt.
            </seg>
          </u>
          <u>
            <seg>
              Min bestämda personliga uppfattning är att jag vill hålla underhållsdiskussionen
              vid sidan av dessa diskussioner. Det är nog besvärligt som det
              är i varje fall.
            </seg>
          </u>
          <u>
            <seg>
              Det kommer en utvärdering. Den är viktig, och den ska göras på
              ett gediget sätt.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2013/14:53 om bemötande av trafikskadade
          </note>
          <note type="speaker">
            Anf. 34 Socialminister GÖRAN HÄGGLUND (KD):
          </note>
          <u>
            <seg>
              Fru talman! Pyry Niemi har frågat mig vilken form av bemötande
              som är värdigt för skadelidande vid trafikolyckor och vilken form
              av tillsyn som ska utföras av Socialstyrelsen av de läkare som
              anlitas av försäkringsbolag för att göra bedömningar av trafikskadade.
            </seg>
          </u>
          <u>
            <seg>
              Det är mycket viktigt att personer som söker vård blir bemötta
              med respekt och får information som gör att de kan vara delaktiga
              i sin egen vård och behandling. Att vården ska utgå från den enskildes
              behov och önskemål har länge varit ett prioriterat område för
              regeringen.
            </seg>
          </u>
          <u>
            <seg>
              Regeringen har tagit initiativ till ett antal reformer som bidragit
              till att stärka patientens ställning i vården; till exempel har
              regeringen infört vårdval i primärvården, vilket har skapat möjligheter
              att välja vårdgivare. Regeringen avser också att återkomma till
              riksdagen med förslag till en ny patientlag som ytterligare ska
              stärka och förtydliga patientens ställning.
            </seg>
          </u>
          <u>
            <seg>
              Pyry Niemi har också frågat mig vilken form av tillsyn som ska
              utföras av Socialstyrelsen av de läkare som anlitas av försäkringsbolagen
              för att göra bedömningar av trafikskadade. Till att börja med
              vill jag informera om att det sedan den 1 juni 2013 finns en ny
              myndighet på hälso- och sjukvårdens område, Inspektionen för vård
              och omsorg. Inspektionen har tagit över all tillsynsverksamhet
              från Socialstyrelsen.
            </seg>
          </u>
          <note>
            Patientsäkerhetsutredningen har utrett frågan om sakkunniga läkare
            som anlitas i försäkringsärende ska omfattas av tillsynen inom
            hälso- och sjukvård. Av slutbetänkandet Patientsäkerhet. Vad har
            gjorts? Vad behöver göras? framgår att sådana läkare inte omfattas
            av tillsynen inom hälso- och sjukvårdens område eftersom deras
            yrkesutövning i denna verksamhet inte omfattar hälso- och sjukvård.
            Med hälso- och sjukvårdsverksamhet avses, enligt hälso- och sjukvårdslagen,
            åtgärder för att medicinskt förebygga, utreda och behandla sjukdomar
            och skador.
          </note>
          <u>
            <seg>
              Tillsyn på detta område skulle därför innebära en utvidgning
              av tillsynsansvaret, vilket i sin tur skulle få följder på det
              privata försäkringsområdet. Genom en tillsyn som omfattar försäkringsbolagens
              medicinska och odontologiska rådgivare skulle staten indirekt
              få inflytande över den privata skaderegleringen. Tillsynsmyndighetens
              uttalande skulle på så sätt få följder för i vilka fall försäkring
              beviljas eller förses med begränsade villkor.
            </seg>
          </u>
          <u>
            <seg>
              För att säkra kvaliteten i de försäkringsmedicinska bedömningarna
              har Försäkringsförbundet genom Personskadekommittén utfärdat riktlinjer
              för bedömningarna. Av riktlinjerna framgår att försäkringsbolagen
              ska anlita läkare med specialistkompetens inom aktuell medicinsk
              disciplin. Av riktlinjerna framgår vidare att en överprövning
              av en försäkringsmedicinsk bedömning i första hand ska ske genom
              en så kallad second opinion och i andra hand genom Trafikskadenämnden.
            </seg>
          </u>
          <u>
            <seg>
              Finansinspektionen bevakar också att försäkringsbolagens verksamhet
              bedrivs i enlighet med god försäkringsstandard.
            </seg>
          </u>
          <u>
            <seg>
              Avslutningsvis vill jag på nytt understryka hur viktigt det är
              att personer som uppsöker vården blir bemötta med respekt och
              tagna på allvar. Det är en grundläggande förutsättning för att
              den vård och behandling som ges är framgångsrik.
            </seg>
          </u>
          <note type="speaker">
            Anf. 35 PYRY NIEMI (S):
          </note>
          <u>
            <seg>
              Fru talman! Jag vill tacka socialministern för svaret.
            </seg>
          </u>
          <u>
            <seg>
              I Sverige anmäls ca 30 000 pisksnärtskador varje år. Ifall man
              snittar det per dag blir det drygt 80 per dag, och slår vi ut
              det på våra landsting blir det 4 per dag om vi räknar alla 20
              landsting vi har. Omkring 1 500 personer blir invalidiserade och
              ungefär 150 blir förtidspensionerade på grund av skadan.
            </seg>
          </u>
          <u>
            <seg>
              Det finns lite tillyxat i snitt knappt 1 700 läkare per landsting,
              vilket motsvarar en läkare på 270–280 invånare. Varje läkare måste
              ha mycket goda kunskaper i en mängd olika diagnoser för att säkerställa
              en god och säker hälso- och sjukvård för patienterna.
            </seg>
          </u>
          <u>
            <seg>
              Vi har många duktiga läkare i Sverige, och det är bra. Men att
              förvänta sig att varje behandlande läkare inom primärvården ska
              ha expertspecifika kunskaper om pisksnärtskador och liknande är
              troligen för mycket begärt. Varför kommer jag då med det påståendet?
            </seg>
          </u>
          <u>
            <seg>
              Fru talman! Nack- och ryggbesvär är de i särklass vanligaste
              symtomen efter trafikolyckor. Nio av tio blir fria från besvär
              inom några veckor, men det kan också leda till långvarig fysisk
              och psykisk smärta och en svår kamp mot dem som misstror skadorna.
            </seg>
          </u>
          <u>
            <seg>
              Symtomen kan vara
            </seg>
          </u>
          <u>
            <seg>
              Med alla dessa möjliga symtom måste varje mottagande läkare bygga
              diagnoserna på helhetsbilden och historiken. Det innebär att alla
              andra möjliga påverkansfaktorer måste prövas men också uteslutas.
              När en patient blir skadelidande efter en trafikolycka måste bemötandet
              vid varje givet tillfälle vara lite extra observant av tre skäl.
            </seg>
          </u>
          <u>
            <seg>
              Det första handlar om att patienten i en svår tid med smärta
              och trauma ska bli trodd utifrån det som hänt. För mig är det
              självklart, och jag tror också att det är så för socialministern.
              Men jag är inte säker på att det alltid är så i dag.
            </seg>
          </u>
          <u>
            <seg>
              Det andra handlar om symtomen och om att diagnosen måste vara
              exemplariskt utformad och dokumenterad och grundad på lång erfarenhet
              av behandling av liknande skador.
            </seg>
          </u>
          <u>
            <seg>
              Det tredje är att det första sjukintyget måste vara så precist
              att det klarar av granskningar hos Försäkringskassan, Trafikskadenämnden,
              försäkringsbolagen och i vissa fall domstolarna. Det ställs därmed
              extraordinära krav på läkarna vid varje givet tillfälle när de
              möter en patient som har drabbats av trafikskada, till exempel
              whiplash.
            </seg>
          </u>
          <u>
            <seg>
              Varje intyg kan ifrågasättas av ibland fyra olika instanser med
              många gånger helt olika ingångar kring diagnoserna. Försäkringskassan
              ska få ut människor i arbete så långt det är möjligt, Trafikskadenämnden
              ska ge råd till försäkringsbolagen i de fall som prövas där kring
              rimlig ersättning med mera.
            </seg>
          </u>
          <u>
            <seg>
              Försäkringsbolagen måste tänka på sina affärer och göra riskbedömningar
              bland annat utifrån hur stora marginaler de har för varje patient
              eller patientgrupp. Samtidigt måste det finnas medicinsk expertis
              kopplad till försäkringsbolagen som i sig ska göra bedömningarna
              så att det första läkarintyget kan ifrågasättas eller i bästa
              fall godkännas.
            </seg>
          </u>
          <u>
            <seg>
              Domstolarna gör prövningar i bemötande och relevans av bland
              annat sannolikheten att den skadelidande har drabbats av skadan
              vid det tillfälle som den skadelidande har angett eller om det
              har varit en trafikolycka eller något annat.
            </seg>
          </u>
          <u>
            <seg>
              Fru talman! Det är därför tufft att vara läkare vid det första
              mottagningstillfället. First impressions last är i många lägen
              rent utopiskt eftersom vi har den modell som råder i dag. Då blir
              frågan hängande. Tänk då på den patient som inte blir trodd eller
              möter en läkare som kanske är duktig på åldrandets sjukdomar,
              men som saknar lång erfarenhet av till exempel pisksnärtsskador
              och som utifrån bristen på erfarenhet och bemötande ställer en
              felaktig eller bristfällig diagnos! Detta händer, och det får
              ofta förödande konsekvenser för de skadelidande.
            </seg>
          </u>
          <u>
            <seg>
              Det blir år av ifrågasättanden från nämnda instanser, frustration
              och en ständig kamp för att hävda sin rätt. Det värsta måste ändå
              vara oron och ilskan över att inte bli trodd och sedd. Därför
              är bemötandet från ruta ett fram till sista instans helt avgörande.
            </seg>
          </u>
          <u>
            <seg>
              Vad anser socialministern om detta?
            </seg>
          </u>
          <note type="speaker">
            Anf. 36 HILLEVI LARSSON (S):
          </note>
          <u>
            <seg>
              Fru talman! En trafikskada kan förstöra livet fullständigt för
              en människa som drabbas från en dag till en annan. Från att ha
              varit helt frisk och arbetsför kan man i värsta fall bli invalidiserad
              med kronisk smärta.
            </seg>
          </u>
          <u>
            <seg>
              Sedan kommer nästa smäll när man har drabbats av en trafikskada:
              Det är inte ens säkert att man blir trodd, och det är inte ens
              säkert att man får ersättning för sitt lidande. I dag får man
              vända sig till Patientskadenämnden. I praktiken kan man säga att
              det är försäkringsbolagens organ. Det rättsskydd som finns för
              den enskilde är begränsat. Det innebär att många inte vågar driva
              sin rätt. De har helt enkelt inte råd; det kan bli alltför dyrt.
              Försäkringsbolagen kan däremot pumpa in enorma summor i rättsprocessen
              för att få rätt. Redan där finns en orättvisa.
            </seg>
          </u>
          <u>
            <seg>
              Man kan se att de medicinska rådgivare som anlitas jobbar åt
              försäkringsbolagen. Ändå framträder de inför rätten precis som
              om de vore oberoende. Men det är de inte; de betalas av försäkringsbolagen.
              Det finns stor risk att rätten går på deras linje. Rådgivarna
              är ofta etablerade läkare som även kan ha en anställning inom
              den offentliga vården. Men det har visat sig när man granskar
              bedömningarna att den medicinska rådgivaren i många fall inte
              ens har träffat patienten. Ändå gör de en bedömning. Det är många
              bedömningar som är orättvisa och som även ligger utanför den medicinska
              rådgivarens kompetensområde.
            </seg>
          </u>
          <u>
            <seg>
              Dessutom kan rådgivaren utmåla den trafikskadade som en hypokondriker
              som inbillar sig att han eller hon har smärta och säga att de
              egentligen inte har det. Rådgivaren kan även säga att det är en
              trivial vardagshändelse som har orsakat det hela, det vill säga
              att det inte var trafikolyckan utan någonting annat som har hänt
              och som har orsakat detta.
            </seg>
          </u>
          <u>
            <seg>
              Det är uppenbart att man måste göra mer på området. Vi har tyvärr
              många i samhället som blir trafikskadade. Det gäller inte minst
              kvinnor, så man kan även se ett jämställdhetsperspektiv där whiplashskador
              är vanligare bland kvinnor. Dessutom kan vi se att de bilar som
              vi kör omkring i på vägarna inte är anpassade efter kvinnor. Det
              är en manlig testdocka som man har testat vid krockar. Det innebär
              att nackskyddet ofta är sämre för kvinnor. Detta gäller självfallet
              också män; det är lika fruktansvärt oavsett vem som drabbas –
              en kvinna eller en man. Man ska ändå inte glömma att det finns
              ett jämställdhetsperspektiv. Kvinnor har ofta stora svårigheter
              att sedan försörja sig, vilket blir ett dubbelt problem. Man blir
              inte trodd, man får inte rätt och man får inte någon ersättning.
            </seg>
          </u>
          <u>
            <seg>
              Ett stort problem är att det inte finns någon tillsyn över de
              medicinska rådgivarna. Det räknas inte som att de utövar ett uppdrag
              inom vården när de uttalar sig inför rätten i frågorna. Här borde
              man kunna göra mer. Det är inte rimligt att den skadelidande ska
              hamna i ett sådant underläge som han eller hon gör i dag och att
              tillsynen över de medicinska rådgivarna är så dålig.
            </seg>
          </u>
          <u>
            <seg>
              Frågan är om man inte borde ha mer oberoende läkare som uttalar
              sig. De här är köpta av försäkringsbolagen. Kompetensen i domstolarna
              behöver också förbättras. Många gånger har de inte specialistkompetens
              när det gäller medicinska frågor. Då blir det ännu lättare så
              att de går på den medicinska rådgivarens linje, och denna kan
              vara en utövande läkare i sin yrkesroll.
            </seg>
          </u>
          <note type="speaker">
            Anf. 37 Socialminister GÖRAN HÄGGLUND (KD):
          </note>
          <u>
            <seg>
              Fru talman! Pyry Niemi har tagit upp två olika aspekter i sin
              interpellation. Den ena handlar om vårdpersonalens bemötande av
              personer som har drabbats av skador som vid första påseendet ibland
              inte bedöms som särskilt allvarliga. Det är den ena delen.
            </seg>
          </u>
          <u>
            <seg>
              Den andra delen av interpellationen berör själva hanteringen
              från försäkringsbolagens sida, det allmännas tillsyn och insyn
              i verksamheten och hur detta ska organiseras på bästa möjliga
              sätt.
            </seg>
          </u>
          <u>
            <seg>
              Om vi börjar med det första instämmer jag i det som Pyry Niemi
              nämner: Detta är svårhanterat. Bland läkare som ska kunna många
              olika saker är detta patienter som kommer in efter en olycka.
              Man kan inte se någonting tydligt. Det är inget brutet ben eller
              någon annan påtaglig skada. Ibland är det dessutom så att personer
              inte uppsöker sjukvården därför att de inte känner av smärtan
              eller problemet omedelbart. Det kan många gånger inträffa efter
              några dagar eller efter någon vecka. Det gör det extra svårt om
              människor inte vänder sig till vården, och i de fall de kommer
              till vården är det ändå svårt för läkaren att hantera en situation
              där det inte finns någon synlig skada.
            </seg>
          </u>
          <u>
            <seg>
              Ett grundläggande krav är att all personal inom hälso- och sjukvården
              har ett respektfullt och värdigt bemötande av varje person som
              drabbas av sjukdom eller skada. Detta är en fråga som vi vet spelar
              en jättestor roll för människors allmänna upplevelse av hälso-
              och sjukvården, och i detta fall är det extra viktigt. För den
              händelse att människor inte upplever att de själva eller deras
              skada tas på allvar riskerar man många olika saker, bland annat
              att förtroendet för hälso- och sjukvården påverkas. Det allvarligaste
              är att människor inte får den medicinska hjälp och omsorg som
              skadan skulle kräva i detta fall.
            </seg>
          </u>
          <u>
            <seg>
              Detta är svårt att reglera på politisk väg. Det är viktigt att
              man inom läkarvetenskapen för den kunskap som finns vidare. Det
              finns naturligtvis personer som har ett större kunnande än andra,
              och det är viktigt att deras kunnande förmedlas till de många
              medarbetarna i vården så att var och en kan göra sitt yttersta.
            </seg>
          </u>
          <u>
            <seg>
              Här finns kanske saker och ting som man skulle kunna göra ytterligare
              för att föra sådan kunskap vidare. Men bemötandet ska som sagt
              vara respektfullt och värdigt. Ingen ska behöva känna sig avsnäst
              eller inte tagen på allvar när man möter vården oavsett allt.
              Det är en viktig utgångspunkt.
            </seg>
          </u>
          <u>
            <seg>
              Jag tänkte återkomma senare till resonemanget om försäkringsbolagen
              och synen på dem, och jag antar att Pyry Niemi kommer att ta upp
              det i kommande inlägg. Men för att besvara den första fråga som
              ställs i interpellationen: Varje person har rätt till ett värdigt
              bemötande. Varje person har rätt att bli tagen på allvar, lyssnad
              på och behandlad på bästa möjliga sätt inom svensk hälso- och
              sjukvård.
            </seg>
          </u>
          <note type="speaker">
            Anf. 38 PYRY NIEMI (S):
          </note>
          <u>
            <seg>
              Fru talman! Det var insiktsfullt, tycker jag, av socialministern
              att tala om bemötandet på det där bra och konstruktiva sättet.
              Problemet är den modell vi använder oss av i dag. Det är en lång
              räcka av instanser som ska hantera den skadelidandes situation.
              Det handlar om den skadelidandes vardagssituation. Det är läkaren
              som skriver intyget. Det är försäkringsbolaget som godkänner sjukskrivningen.
              Det är också Försäkringskassan som godkänner sjukskrivningar,
              och i vissa fall ska Trafikskadenämnden i någon mån och mening
              ge råd till försäkringsbolaget när man inte uppnått någon form
              av förlikning, exempelvis. Slutligen är det domstolarna som ska
              komma med sina överprövningar i ett läge där den skadelidande
              vågar eller har ekonomiska muskler att driva en process.
            </seg>
          </u>
          <u>
            <seg>
              Varför är den här modellen så konstig? Det var en S-regering
              som införde den. Vi tog bort den allmänna rättshjälpen någon gång
              1997 eller 1998. Jag är den första att erkänna att vi borde ha
              utvärderat modellen mycket tidigare och gått in på djupet och
              tittat mycket noggrannare utifrån den skadelidandes situation.
            </seg>
          </u>
          <u>
            <seg>
              I dag har fokus hamnat på försäkringsbolagen, som jag inte heller
              tror är särskilt intresserade av att ha den här typen av modell,
              om jag ska vara riktigt ärlig. Jag har träffat representanter
              för försäkringsbolagen, och de har ganska entydigt sagt att modellen
              inte funkar. Det är någonting som inte stämmer, och det är alldeles
              för mycket processande och för mycket bråk. Den skadelidande hamnar
              i kläm, och det tycker många gånger även försäkringsbolagen. Som
              ägare till ett försäkringsbolag eller som anställd på ett försäkringsbolag
              skulle man försvara de pengar som försäkringsbolaget är satt att
              förvalta. Slutligen hamnar den skadelidande i kläm.
            </seg>
          </u>
          <u>
            <seg>
              Det handlar om hela kedjan av instanser och bemötande. En läkare
              kan vara jätteduktig och klok, korrekt och kompetent. En annan
              kan dissa ett intyg rakt av. En tredje kan ifrågasätta det. Det
              gör mig väldigt förvånad att läkare sinsemellan kan ifrågasätta
              varandras intyg. Det måste ändå bygga på att de har en likvärdig
              utbildning och någon form av likvärdig diagnostiseringsförmåga
              när det gäller att titta på samma skador eller liknande skador.
            </seg>
          </u>
          <u>
            <seg>
              Allt det här gör att det är besvärligt. Det är också tufft. Men
              i slutändan är det den skadelidande som hamnar i kläm och i ett
              läge som det nästan är omöjligt att ta sig ur.
            </seg>
          </u>
          <u>
            <seg>
              Jag har läst hundratals brev under åren i riksdagen. Det som
              är symtomatiskt för alla dessa brev är den återkommande frustrationen
              över att inte bli trodd. Jag vet att socialministern talar sig
              varm för bra bemötande, men att inte bli trodd är nästan det lägsta
              som en människa kan bemötas med. Jag säger att jag har en smärta
              i kroppen, men någon annan säger: Det har du inte alls. Om jag
              har ont och inte kan sova, inte ligga, inte gå, inte göra saker
              är det klart som tusan att det svider i kroppen.
            </seg>
          </u>
          <u>
            <seg>
              Sedan handlar det om allt det andra – arbetsoförmåga, möjligheter
              att kanske få någon form av invaliditetsersättning och så vidare.
              Men det är för många personer som är inblandade. Det gör att det
              blir rättsosäkert.
            </seg>
          </u>
          <u>
            <seg>
              Vi har hamnat i ett läge där jag tror att både regeringen och
              vi socialdemokrater måste fundera: Fungerar den här modellen fullt
              ut? Jag tycker inte det. Och jag ska vara riktigt ärlig och säga
              att när de här människorna – som vill väl, som fram till trafikskadan
              har rört sig helt obehindrat, som har kunnat springa, gå, hoppa,
              stå och göra vad som helst men helt plötsligt från den ena dagen
              till den andra inte kan göra det – inte blir trodda är det något
              som gör att det är rättsosäkert i dagens Sverige.
            </seg>
          </u>
          <note type="speaker">
            Anf. 39 HILLEVI LARSSON (S):
          </note>
          <u>
            <seg>
              Fru talman! Redan 1998 bildades Försäkringsmedicinska läkarkollegiet,
              som nu kallas Försäkringsmedicinska kollegiet. Det var en reaktion
              mot den ställning de medicinska rådgivarna har. De är faktiskt
              partiska i rättsprocessen. Det man i kollegiet är överens om är
              att det måste till någon form av myndighetskontroll och tillsyn.
              Sådana krav har kommit också från riksdagens ledamöter. Frågan
              är om man inte på något sätt kan gå vidare med det. Man kan se
              det som att de människor som drabbas har betalat in sina premier.
              De har betalat avgifter för att få ett skydd om de någon gång
              drabbas av en trafikskada. Men det hjälper inte den dag man råkar
              illa ut när man inte får den hjälp man borde ha rätt att kräva.
              Det borde åtminstone vara en balans mellan försäkringsbolagen
              och de skadelidande. Det är det inte i dag, utan försäkringsbolagen
              har pengarna och dessutom de medicinska rådgivarna, som naturligtvis
              har en stor auktoritet trots att de är partiska.
            </seg>
          </u>
          <u>
            <seg>
              Där borde man naturligtvis skapa en bättre balans. Då tror jag
              att tillsyn och kontroll är nyckelord för att reda upp det hela.
              Oberoende läkare hade inte heller varit helt fel. Man borde åtminstone
              ge patienten en oberoende läkare som kunde föra talan i domstolen
              mot de medicinska rådgivarna.
            </seg>
          </u>
          <u>
            <seg>
              I dag är det många som har råkat väldigt illa ut, både ekonomiskt
              och när det gäller självkänslan, därför att man har blivit misstrodd.
              Många orkar inte processa på grund av detta. Jag hoppas att vi
              kan göra något på det här området.
            </seg>
          </u>
          <note type="speaker">
            Anf. 40 Socialminister GÖRAN HÄGGLUND (KD):
          </note>
          <u>
            <seg>
              Fru talman! Det är viktigt att det fungerar på bästa möjliga
              sätt för varje enskild person, förstås. Det har framförts en del
              kritik mot försäkringsbolagens medicinska rådgivare och mot försäkringsläkarsystemen,
              inte minst mot bakgrund av att det är en ganska hög ändringsprocent.
              När ärendet kommer upp till en högre instans görs annorlunda bedömningar.
              Det kan möjligen tala för att det inte fungerar så väl som vi
              skulle vilja.
            </seg>
          </u>
          <u>
            <seg>
              Likafullt är det svårt att kasta allting över bord, utan det
              måste ske på ett förnuftigt och välgrundat sätt så att man vet
              vad man gör med tanke på framtiden. Det är viktigt att säga att
              de nämnder som gör överprövningar ju består av personer från försäkringsbranschen
              men också av lekmän och leds av erfarna domare. Det är betydelsefull
              kunskap i det här sammanhanget.
            </seg>
          </u>
          <u>
            <seg>
              Försäkringsförbundet har förslag till en pool av medicinska rådgivare.
              Man föreslår att det ska finnas en möjlighet till en omprövning
              utanför försäkringsbolagen. Om den som har drabbats och är skadelidande
              inte är nöjd med försäkringsbolagets eller nämndens prövning kan
              man väcka talan i domstol.
            </seg>
          </u>
          <u>
            <seg>
              Själva poängen med försäkringen är egentligen att slippa prövning
              i en domstol, som alltid på många olika sätt är mer prövande för
              de inblandade. Det är ofta långdragna processer, med en osäker
              utgång. Försäkringsbolag har ofta den fördelen att det blir en
              snabbare och enklare hantering där och många gånger ger ett snabbare
              resultat än vid en domstolsprövning.
            </seg>
          </u>
          <u>
            <seg>
              Här ska man naturligtvis fundera på vad som är den klokaste ordningen.
            </seg>
          </u>
          <u>
            <seg>
              Vi vet att Patientsäkerhetsutredningen övervägde noggrant i sitt
              arbete hur man skulle se på läkare och tandläkare som anlitas
              av försäkringsbolagen, om de ska omfattas av hälso- och sjukvårdstillsynen
              eller inte. Utredningen landade, efter att vägt argumenten i båda
              vågskålarna, i ordningen att de inte ska tillsynas, för de är
              inte en del av hälso- och sjukvården, och att staten inte ska
              ha ett direkt inflytande över den privata skaderegleringen.
            </seg>
          </u>
          <u>
            <seg>
              Det är svåra avvägningar där man verkligen inte ska bortse från
              att de måste göras igen och igen för att hitta en ordning som
              för det första fungerar väl, för det andra har människors förtroende
              och som i övrigt fungerar på bästa möjliga sätt.
            </seg>
          </u>
          <u>
            <seg>
              Jag är ännu inte övertygad om att förändringar ska ske. Jag inser
              frågans vikt, och jag inser i allra högsta grad betydelsen av
              att all hälso- och sjukvårdspersonal på alla olika nivåer bemöter
              varje person på ett värdigt och klokt sätt.
            </seg>
          </u>
          <u>
            <seg>
              Jag kan nämna parentetiskt att jag vid ett tillfälle har samlat
              representanter för fackliga organisationer och myndigheter för
              att föra samtal om just betydelsen av bemötandet av patienternas
              och medborgarnas upplevelse av hälso- och sjukvården. Det finns
              en stor samsyn om att man ska ha ett värdigt bemötande, men enskilda
              personer som befolkar hälso- och sjukvården kommer från tid till
              annan att begå misstag.
            </seg>
          </u>
          <note type="speaker">
            Anf. 41 PYRY NIEMI (S):
          </note>
          <u>
            <seg>
              Fru talman! Det är ändå fortfarande bekymmersamt. Vi är i ett
              läge där människor kan vänta i åtta tio år på att få prövningar.
              Så dramatiskt är det.
            </seg>
          </u>
          <u>
            <seg>
              De skadelidande får inte närvara vid Trafikskadenämndens sammanträde.
              Det är ganska summariskt och är en ganska snabb prövning. Punkterna
              om vad försäkringsbolagen anser och det intyg som den skadelidande
              har fått framföra läses upp, men den skadelidande får inte vara
              närvarande. Det blir inte någon form av förhör, men det finns
              inte heller någon möjlighet för att göra tillägg.
            </seg>
          </u>
          <u>
            <seg>
              Redan där kan man börja fundera på hur det verkligen ligger till
              med Trafikskadenämndens verkan och funktion gentemot försäkringsbolagen.
              Nu följer förvisso försäkringsbolagen många gånger Trafikskadenämndens
              prövningar och råd, men likväl får den skadelidande inte höras
              där.
            </seg>
          </u>
          <u>
            <seg>
              Det är jättemånga skador; jag vill inte heller att det ska vara
              domstolsprövningar i första hand. Det bästa vore att det skedde
              förlikningar i ett så tidigt skede som möjligt. Men försäkringsbolagen
              äger i dag all rätt i världen att förhala prövningar. Ansvaret
              för att ta tid på sig eller inte ligger hos dem, och det kan ta
              år.
            </seg>
          </u>
          <u>
            <seg>
              I någon mening är det lite av Davids kamp mot Goliat för en människa
              som inte blir trodd och som samtidigt får vänta länge på besked
              eller vars ärende förhalas jämfört med dem som kanske har lite
              mer. Därför behöver den här modellen prövas igen. Den behöver
              utredas på nytt, och det behöver skapas nya förutsättningar som
              gör det rättssäkert.
            </seg>
          </u>
          <u>
            <seg>
              De här människorna är utsatta från många olika håll, och jag
              tycker att det är skrutt att en läkare som den ena stunden måste
              ikläda sig ansvar utifrån hälso- och sjukvårdslagen i nästa stund
              kan säga i princip vad som helst utan att bli ifrågasatt – nu
              gör de inte det, men ändå.
            </seg>
          </u>
          <u>
            <seg>
              Den här modellen fungerar inte, och jag hoppas nu att regeringen
              tar till sig detta. Det är nämligen inte första gången jag är
              uppe och interpellerar. Det behöver göras. Det finns otroligt
              många skadelidande som behöver hjälp ute i samhället i dag.
            </seg>
          </u>
          <note type="speaker">
            Anf. 42 Socialminister GÖRAN HÄGGLUND (KD):
          </note>
          <note>
            Fru talman! Tack till Pyry Niemi, som har väckt en angelägen
            interpellation.
          </note>
          <u>
            <seg>
              När det handlar om de överprövningar som sker talar trots allt
              ganska många – det lär vara 25–30 procent där utslaget ändras
              – för att mekanismen fungerar i många sammanhang och för att nämnden
              har sett ärendet på ett annat sätt när det har kommit dit.
            </seg>
          </u>
          <u>
            <seg>
              Jag tror att man, innan man förändrar någonting, ska vara noggrann
              så att man verkligen vet att man landar i någonting som blir bättre
              och mer välfungerande än det system man har i dag.
            </seg>
          </u>
          <u>
            <seg>
              Det är en angelägen fråga. Vi får säkert anledning att återkomma
              till den igen, både när det gäller bemötandefrågorna inom hälso-
              och sjukvården och när det handlar om hur man på ett rättssäkert
              och klokt sätt behandlar alla de människor som tyvärr har drabbats
              och i framtiden också kommer att drabbas av den här typen av skador.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Svar på interpellation 2013/14:81 om apoteken
          </note>
          <note type="speaker">
            Anf. 43 Socialminister GÖRAN HÄGGLUND (KD):
          </note>
          <u>
            <seg>
              Fru talman! Carina Adolfsson Elgestam har frågat mig vad jag
              avser att vidta för åtgärder för att säkra medicinförsörjningen
              på landsbygden samt vilka åtgärder jag avser att vidta för att
              förbättra arbetsmiljön för apotekspersonalen så att säker receptexpediering
              kan garanteras.
            </seg>
          </u>
          <u>
            <seg>
              Regeringen anser att tillgängligheten till läkemedel i glesbygd
              är viktig. Socialdepartementet har ansvaret för att följa utvecklingen
              av dessa funktioner på marknaden och ta fram lösningar som hanterar
              dem långsiktigt. I slutet av 2012 presenterade Tillväxtanalys
              sin rapport om geografisk tillgänglighet till läkemedel. Av denna
              framgår att omregleringen lett till att tillgängligheten till
              läkemedel har ökat kraftigt. I samtliga landets län har antalet
              apotek ökat. Insjön, Grebbestad och Mellbystrand är exempel på
              orter där apotek har nyetablerats. Därutöver framgår att det för
              närvarande finns ett tiotal apoteksaktörer som bedriver distanshandel
              med receptbelagda läkemedel för människor och att fler aktörer
              säger sig vilja erbjuda denna tjänst i framtiden.
            </seg>
          </u>
          <u>
            <seg>
              I april i år gav regeringen Läkemedelsverket i uppdrag att göra
              en översyn av nuvarande ordning för apoteksombud i syfte att åstadkomma
              en konkurrensneutral ordning som bidrar till att säkerställa läkemedelsförsörjningen
              i hela landet. I uppdraget ingår bland annat att göra en kartläggning
              och analys av nuvarande ordning för apoteksombud, analysera hur
              denna verksamhet förhåller sig till gällande regelverk och vid
              behov lämna förslag till en ny reglering av denna verksamhet.
              I uppdraget ingår även att analysera vilken roll som apoteksombudsverksamheten
              har för läkemedelsförsörjningen i landet, vilka utmaningar denna
              verksamhet står inför och hur den kan utvecklas. Läkemedelsverket
              lämnade en delredovisning den 30 november 2013.
            </seg>
          </u>
          <note>
            Av statens ägaranvisning till Apoteket AB framgår att bolaget
            till och med den 30 juni 2015 ska behålla befintliga apoteksombud
            i den utsträckning som behövs för att upprätthålla en god läkemedelsförsörjning
            på den ort där ombudet är verksamt.
          </note>
          <note>
            För att möjliggöra fortsatt drift av apotek i glesbygdsområden
            har regeringen beslutat om att införa ett särskilt apoteksstöd.
            De grundläggande förutsättningarna för erhållande av stödet framgår
            av förordningen om bidrag till öppenvårdsapoteksservice av allmänt
            ekonomiskt intresse. Förordningen bygger på ett förslag från Tandvårds-
            och läkemedelsförmånsverket. De närmare detaljerna om hur beloppets
            storlek fastställs framgår av föreskrifter från samma myndighet.
            Regeringen har för avsikt att kontinuerligt följa effekterna av
            detta stöd.
          </note>
          <note>
            Enligt lagen om handel med läkemedel ska ett apotek ha lokalen
            bemannad med en eller flera farmaceuter under öppethållandet.
          </note>
          <u>
            <seg>
              I Läkemedelsverkets föreskrifter specificeras att antalet farmaceuter
              ska vara tillräckligt under öppethållandet och att de ska ha den
              kompetens som är nödvändig i förhållande till verksamhetens art
              och omfattning.
            </seg>
          </u>
          <u>
            <seg>
              I Läkemedelsverkets föreskrifter specificeras att farmaceuterna
              på ett apotek ska ha den kompetens som är nödvändig i förhållande
              till verksamhetens art och omfattning. Vidare ska apoteken dokumentera
              all utbildning som varje anställd genomgår. I vägledningen till
              föreskrifterna anges att all personal kontinuerligt ska få tillgång
              till den fortbildning som arbetsuppgifterna kräver. Fortbildningen
              bör därför anpassas efter de arbetsuppgifter varje person har
              och ställas i relation till den verksamhet som bedrivs. Det anges
              också att om farmaceutisk rådgivning står för en betydande del
              av verksamheten bör personalen fortlöpande få utbildning inriktad
              på detta. Genomförd kompetensutveckling ska dokumenteras för varje
              medarbetare.
            </seg>
          </u>
          <u>
            <seg>
              I början av 2013 kom Läkemedelsverkets första sammanfattande
              tillsynsrapport gällande öppenvårdsapoteken. Under 2011–2012 har
              132 apotek inspekterats, vilket motsvarar ca 10 procent av landets
              apotek. Vid samtliga inspektioner noterades avsteg från regelverket,
              men inga avvikelser bedömdes som kritiska, det vill säga en fara
              för patientsäkerheten.
            </seg>
          </u>
          <u>
            <seg>
              Regeringen anser att det är angeläget med ett transparent underlag
              som visar olika apoteksaktörers kvalitet och säkerhet. Regeringen
              har därför givit Läkemedelsverket i uppdrag att i samverkan med
              Socialstyrelsen ta fram och utveckla nationella indikatorer för
              god patientsäkerhet, tillgänglighet och kvalitet på apotek. Framtagande
              av indikatorer ska delvis baseras på arbetet med den svenska standarden
              för god apotekssed, Good Pharmacy Practice, som lägger en branschgemensam
              grund för farmaceutiska, kvalitetsrelaterade och etiska frågeställningar.
              Läkemedelsverket delredovisade sitt uppdrag den 8 november. Uppdraget
              ska slutredovisas senast den 20 juni 2014.
            </seg>
          </u>
          <u>
            <seg>
              Regeringen följer kontinuerligt utvecklingen på området.
            </seg>
          </u>
          <note type="speaker">
            Anf. 44 CARINA ADOLFSSON ELGESTAM (S):
          </note>
          <u>
            <seg>
              Fru talman! 25 apotek är hotade på landsbygden. Regeringen har
              inrättat ett glesbygdsstöd för att landsbygden inte ska drabbas
              av apoteksdöden. Men bidraget räckte inte för att apoteket i Lima
              skulle vara kvar.
            </seg>
          </u>
          <u>
            <seg>
              Den 29 juni kunde man läsa i Svenska Dagbladets Näringsliv att
              ytterligare 25 glesbygdsapotek är i riskzonen för att läggas ned,
              och det har inte blivit mycket bättre sedan dess. Ändå kan man
              när man lyssnar på ministerns svar på ett eller annat sätt känna
              att regeringen och ministern är ganska nöjda.
            </seg>
          </u>
          <u>
            <seg>
              Ministern, och övriga regeringen, är ganska nöjda, särskilt mot
              bakgrund av att de konstaterat att tillgängligheten till läkemedel
              ökat geografiskt. Sedan tar statsrådet upp tre små tätorter som
              exempel. Insjön får man säga är ett ganska känt handelscentrum,
              och såväl Grebbestad som Mellbystrand är välbesökta badorter.
              Just de tre orterna tas av någon anledning upp som exempel, det
              vill säga orter där oerhört mycket folk vistas vissa tider av
              året. När marknaden numera styr tillgången på läkemedel är det
              precis det som blir resultatet. Det är ministern nöjd med.
            </seg>
          </u>
          <u>
            <seg>
              I min hemkommun hade vi före reformen två apotek. Där finns fortfarande
              två apotek. På tätorter liknande Grebbestad, till exempel Norrhult-Klavreström,
              som inte skiljer så jättemycket vad gäller invånarantalet, har
              det minsann inte öppnats några nya apotek. Snarare är det tvärtom.
              Med tanke på det befolkningsunderlag som finns är risken ganska
              stor att de två apotek som i dag finns i kommunen på sikt konkurreras
              ut – eftersom de konkurrerar på en marknad.
            </seg>
          </u>
          <u>
            <seg>
              I dag kan man köpa receptfria läkemedel överallt – ingen har
              någonting emot det – och därför ökar konkurrensen om kunderna.
              När såväl Ica och Konsum som bensinmackar, och alla möjliga andra
              för den delen, tillhandahåller de vanliga receptfria läkemedlen
              finns det ingen anledning att besöka apoteket. Det slår undan
              fötterna för apoteken i de små tätorterna och på landsbygden.
              Det är det som det i grund och botten handlar om.
            </seg>
          </u>
          <u>
            <seg>
              Man kan inte bortse från att apotek läggs ned. När man läser
              det skriftliga svaret från ministern känns det som att Alliansen
              inte alls är orolig för framtiden vad gäller apoteken på landsbygden.
              När man sedan tar del av den utredning som ska göras angående
              apoteksombuden, som ju är ett bra komplement på orter där det
              inte finns några apotek, verkar det som att även de ska konkurrensutsättas.
              Är inte det syftet med ytterligare en utredning?
            </seg>
          </u>
          <note type="speaker">
            Anf. 45 HILLEVI LARSSON (S):
          </note>
          <u>
            <seg>
              Fru talman! Det har varit en del problem, minst sagt, efter avregleringen
              av apoteksmarknaden. Vi har sett att det blivit svårare att få
              tag på receptbelagda mediciner. Hudkrämer och annat, liksom icke
              receptbelagda mediciner, är naturligtvis inte svårt att få tag
              på. När det gäller receptbelagda läkemedel vittnar många om att
              de får gå till flera apotek innan de hittar sina mediciner. Har
              man flera olika sjukdomar och är äldre är det jobbigt att gå från
              det ena stället till det andra för att få tag i medicinerna.
            </seg>
          </u>
          <u>
            <seg>
              Statskontorets utvärdering av situationen för personalen vid
              apoteken visar att det finns problem; det är den utvärdering som
              regeringen beställt av Statskontoret. De anställda upplever att
              de inte har tillräckligt med tid för kompetensutveckling och inte
              heller tid till att fullt ut informera patienterna. Det är ett
              problem på både kort och lång sikt, framför allt på lång sikt,
              när kompetensen helt enkelt tunnas ut.
            </seg>
          </u>
          <u>
            <seg>
              Samtidigt upptas en tredjedel av våra sjukhussängar av patienter
              som fått medicin i fel doser och i felaktiga kombinationer. Många
              fall skulle kunna förebyggas, men då är det jätteviktigt att personalen
              vid apoteken har rätt kompetens och också tid att informera patienterna,
              liksom tid att reagera. Före avregleringen hände det att personalen
              reagerade på ett recept, alltså när de hade tid och kompetens
              att reflektera över de läkemedel som de skulle lämna ut. De kunde
              se när något inte stämde.
            </seg>
          </u>
          <u>
            <seg>
              Det är viktigt för patientsäkerheten att det fungerar. I riktlinjerna
              står mycket riktigt att apoteken ska hålla hög kvalitet och ha
              tillräckligt med personal. Men verkligheten visar att det finns
              stora problem. Statskontorets rapport visar att sex av tio anställda
              vid apoteken upplever att de inte får den kompetensutveckling
              som de behöver. Det är alltså ett problem. Dessutom vittnar patienterna
              om att informationen blivit sämre. Det är både ett arbetsmiljöproblem,
              eftersom personalen är stressad, och ett problem vad gäller patientsäkerheten.
            </seg>
          </u>
          <u>
            <seg>
              Glesbygdsdiskussionen är viktig att ta tag i. Hittills har apoteken
              funnits kvar i glesbygden eftersom man betalat dem för att bli
              kvar, alltså de privata apoteken. Det blir en ohållbar situation
              om människor får allt längre till ett apotek. Där gäller det verkligen
              att förebygga.
            </seg>
          </u>
          <u>
            <seg>
              Visst har vi fått fler apotek i stadskärnorna, men problemet
              är inte om man ska gå 25 meter åt det ena eller det andra hållet.
              Problemet är dålig tillgänglighet när man till exempel bor i glesbygden.
              Här gäller det därför att ha en långsiktig plan. Dessutom är patientsäkerheten
              och arbetsmiljön för personalen viktiga frågor att ta tag i.
            </seg>
          </u>
          <u>
            <seg>
              De privata apoteken drivs i konkurrens och i vinstsyfte – det
              är grunden för dem – och när organisationen slimmas kan personalen
              känna sig stressad. Det är viktigt att patientsäkerheten upprätthålls
              och att arbetsmiljön för personalen är god.
            </seg>
          </u>
          <note type="speaker">
            Anf. 46 Socialminister GÖRAN HÄGGLUND (KD):
          </note>
          <u>
            <seg>
              Fru talman! Det är viktigt att vi i denna diskussion, liksom
              i andra diskussioner, håller oss till fakta. Det är inte så att
              fler människor fått längre till apoteket, utan färre människor
              har långt till apoteket. 74 procent av befolkningen har mindre
              än fem minuter till närmaste apotek, 89 procent av befolkningen
              har närmaste apotek inom tio minuters bilfärd. Det är 1,4 procent
              av Sveriges befolkning som har 20 minuter eller mer till närmaste
              apotek, vilket är en minskning med över 8 000 personer sedan 2009.
              Människor har kortare väg till apoteket, inte längre.
            </seg>
          </u>
          <u>
            <seg>
              Ett exempel på ett apotek som lagts ned har nämnts. Det stämmer
              att ett apotek i glesbygden har lagts ned. Det är apoteket i Lima.
              Lima är en liten ort i Malung-Sälens kommun. Apoteket låg vägg
              i vägg med vårdcentralen. När den socialdemokratiska majoriteten
              i Landstinget Dalarna lade ned vårdcentralen blev det omöjligt
              för apoteket att finnas kvar. Det är viktigt att känna till bakgrunden.
            </seg>
          </u>
          <u>
            <seg>
              Det är naturligtvis lätt att gå upp i talarstolen och säga att
              regeringen, eller statsrådet, inte kan garantera att varje enskilt
              apotek i landet ska finnas kvar i evigheters evighet. Det går
              ju inte att motsäga det. Ingen kan garantera att varje apotek
              ska finnas kvar i evigheters evighet. Låt mig få påminna om att
              det under Socialdemokraternas regeringsår blev färre och färre
              apotek i Sverige. Människor fick längre till apoteket.
            </seg>
          </u>
          <u>
            <seg>
              Vi har vänt den utvecklingen. Låt oss glädjas över det. Det finns
              utmaningar att ta sig an, men tillgängligheten har förbättrats.
              Det finns 39 procent fler apotek jämfört med tiden för omregleringen,
              då det fanns 924. I dag finns 1 280 apotek.
            </seg>
          </u>
          <u>
            <seg>
              Också öppettiderna på apoteken har bidragit till att öka tillgängligheten.
              Det var kärvt för många att hinna till apoteket före eller efter
              jobbet. Öppettiderna för apoteken har ökat från i genomsnitt 42
              till 53 timmar i veckan. Bara det motsvarar 330 gamla apotek.
              Tillgängligheten har alltså blivit bättre. Erkänn det, säg att
              det har blivit bättre, och sedan kan vi ha en diskussion om det
              som vi behöver fundera på.
            </seg>
          </u>
          <u>
            <seg>
              Regeringen har inrättat ett glesbygdsstöd för att vi ser en trend
              i samhället i stort, inte bara i vårt land utan också i många
              andra länder: att glesbygden utarmas på många olika sätt. Färre
              människor bor där. Allt fler människor dras in till tätorter.
              Det blir allt svårare att upprätthålla service och säkerställa
              vårdcentraler, Ica- och Konsumbutiker, bensinstationer och annat.
              Det vore konstigt om det inte också påverkade möjligheterna för
              apotek. Vi har inrättat ett särskilt stöd för att underlätta för
              apotek att finnas i bygder där man kanske inte kan få den största
              lönsamheten.
            </seg>
          </u>
          <u>
            <seg>
              Generellt går det dock inte att säga att små apotek på landsbygden
              är mindre lönsamma än stora apotek i storstäder. Det finns ingen
              sådan självklar logik, utan en del mindre apotek går alldeles
              utmärkt. Det finns en stor lojalitet bland ortsborna och liten
              valmöjlighet. Att i en storstad starta ytterligare ett apotek
              där det redan finns flera kan vara tuffare.
            </seg>
          </u>
          <u>
            <seg>
              Tillgängligheten har förbättrats. De små apoteken har inte blivit
              färre. Fler orter som i modern tid inte har haft apotek har fått
              sådana. Det betyder mycket för de människor som bor där.
            </seg>
          </u>
          <note type="speaker">
            Anf. 47 CARINA ADOLFSSON ELGESTAM (S):
          </note>
          <u>
            <seg>
              Fru talman! Ministern säger att regeringen inte kan garantera
              att alla apotek finns kvar i evighet. Det visar tydligt att alliansregeringen
              är nöjd med apoteksreformen och att apoteken, det vill säga vår
              medicin, nu finns på den öppna marknaden.
            </seg>
          </u>
          <u>
            <seg>
              Jag vågar påstå att medicin inte är vilken handelsvara som helst.
              Det är just därför det är så oerhört viktigt att det finns apotek
              i hela landet, även på landsbygden. Det är detta som är hotat.
              Trots det här stödet, som inte räcker så långt på sikt, finns
              det en ganska stor risk att det längre fram i tiden inte kommer
              att finnas några apotek där. Mot bakgrund av det nya uppdraget
              till Läkemedelsverket gällande apoteksombuden finns det en risk
              för konkurrensutsättning, som jag uttolkar svaret från ministern.
              Jag vet inte hur man annars ska tolka det ålagda uppdraget.
            </seg>
          </u>
          <u>
            <seg>
              Min andra fråga gällde arbetsmiljön. Det är naturligtvis oerhört
              viktigt för varje anställd att få kompetensutveckling, som ministern
              säger. Men den största bristen gäller personalen. Man har slimmat
              organisationerna ganska rejält. De arbetsmiljöundersökningar som
              gjorts 2011, 2012 och 2013 visar att personalen i sin vardag känner
              att det blivit tuffare och tuffare för varje år. Förra året var
              det uppåt 60 procent som svarade negativt, det vill säga att man
              inte hinner med kunderna för att det är för stressigt och för
              lite personal. När personalen säger att man inte har informationsteknik
              och datorer så att det räcker blir man som kund och konsument
              helt förfärad. Hela apoteksverksamheten bygger på tillgång till
              datorer och informationsteknik. Det här borde oroa ministern betydligt
              mer än vad jag märker av interpellationssvaret.
            </seg>
          </u>
          <u>
            <seg>
              Det här hänger samman med att vi kunder ska få bra service. Jag
              tror att var och en vet hur det är i livet vid olika tillfällen
              när det blir för stressigt. Det är då ganska lätt att göra fel.
              Man utsätter nu den viktiga och kompetenta personalen för en marknad
              och en slimmad organisation som gör att deras vardag inte fungerar.
              Det är inte marknaden som ska styra tillgången till medicin. Det
              finns en anledning till att staten är med och reglerar. Vi ska
              kunna vara med och styra personaltätheten på apotek i hela landet.
              I dag är det marknaden som gör det. Alla företag på marknaden
              vill tjäna pengar. Det är inte så konstigt. Då slimmar man sin
              organisation, och då hjälper det inte med de regler som är uppsatta.
              Det handlar om att man ska få vinst. Detta borde ministern ta
              till sig mer av – för att skapa trygghet för kunderna och en bra
              arbetsmiljö för de anställda.
            </seg>
          </u>
          <note type="speaker">
            Anf. 48 HILLEVI LARSSON (S):
          </note>
          <u>
            <seg>
              Fru talman! Att det finns fler apotek innebär inte att det blir
              bättre tillgänglighet till receptbelagd medicin. Men det är egentligen
              det som är apotekets huvudsyfte. Apoteket är ingen affär utan
              en viktig del av vårdkedjan, helt nödvändig för att vården ska
              fungera. Därför ska man koncentrera sig på att se till att folk
              får tag i sin receptbelagda medicin så smidigt och snabbt som
              möjligt. Att det finns många apotek garanterar inte det. Det finns
              små apotek även i storstäderna, och där riskerar det att vara
              dålig lagerhållning, så att man kanske kommer dit och inte får
              sin medicin utan får gå till nästa apotek. Jag hoppas verkligen
              att regeringen koncentrerar sig på patientsäkerheten. Det handlar
              om möjligheten att få tag i sin receptbelagda medicin och inte
              minst att få bra information från personalen på apoteken.
            </seg>
          </u>
          <note type="speaker">
            Anf. 49 Socialminister GÖRAN HÄGGLUND (KD):
          </note>
          <u>
            <seg>
              Fru talman! Carina Adolfsson Elgestam uttrycker oro över apoteksombuden.
              Vår ambition är förstås att ha kvar en slagkraftig organisation
              som finns och betyder jättemycket på orter där det absolut inte
              finns underlag för en butik. Frågan är bara hur vi organiserar
              det här på bästa sätt, så att det finns tillgång till läkemedel
              för alla och så att det fungerar en bra bit in på 2000-talet.
              Jag tror inte att interpellanten är emot att vi tittar på hur
              det ska organiseras på bästa möjliga sätt.
            </seg>
          </u>
          <u>
            <seg>
              Det är sant att det är ett bekymmer att vi har för lite utbildad
              personal i Sverige. Vi behöver fler farmaceuter. Det är en verklig
              framtidsbransch. I dag är det en flaskhals för många som tittar
              på möjligheterna att öppna fler apotek. Det är naturligtvis bra
              för personalen i den meningen att de har en stark förhandlingsposition
              när det gäller löner och andra villkor, men det är självklart
              en brist i vårt samhälle att vi har för få personer som är utbildade
              på det här området.
            </seg>
          </u>
          <u>
            <seg>
              Jag sade att det inte går att garantera att varje enskilt apotek
              ska finnas kvar i evig tid. Om det är någon som vill säga emot
              det påståendet och är beredd att lova att varje existerande apotek
              kommer att finnas kvar för alltid vore det intressant om det gjordes
              i mikrofonen. Men det är varken realistiskt eller någon särskilt
              klok politik. Tillvaron förändras. Vi är angelägna om att alla
              människor, var de än bor i landet, ska ha god tillgång till alla
              de läkemedel som efterfrågas. Den ökade tillgängligheten till
              vissa receptfria läkemedel har dessutom bidragit till att många
              har fått närmare till sådana. Det handlar alltså inte bara om
              själva utbyggnaden av antalet apotek.
            </seg>
          </u>
          <note type="speaker">
            Anf. 50 CARINA ADOLFSSON ELGESTAM (S):
          </note>
          <u>
            <seg>
              Fru talman! Ministern undrar här i kammaren om det är någon som
              kan garantera att vi för alltid ska ha så och så många apotek.
              Det är ett sätt att argumentera som man kan använda när man inte
              har tillräckligt bra argument. Det vore bättre att ge sig in på
              själva sakfrågan.
            </seg>
          </u>
          <u>
            <seg>
              Att vi behöver fler farmaceuter inför framtiden är tydligt och
              oerhört viktigt. Men sanningen är att det inte har blivit fler
              farmaceuter, trots att det som ministern säger har öppnats många
              nya apotek. Det är snarare tvärtom, att en och annan har fått
              gå hem. Det säger en del om arbetsmiljön.
            </seg>
          </u>
          <u>
            <seg>
              Apropå det här experimentet på apoteksmarknaden får jag käcka
              små erbjudanden på min mobil; numera ska man ju vara medlem och
              så. 50 procents rabatt på veckans vara, var det senaste. Förra
              veckan var det 40 procent på veckans vara. Veckan dessförinnan
              fick jag 20 procent på saffran och senap. Köp två och få 25 procents
              rabatt, har jag också fått läsa. Erbjudandena är många.
            </seg>
          </u>
          <u>
            <seg>
              Detta är inget som apoteken behöver hålla på med. Det är helt
              fel. Det finns så många andra butiker som jobbar med exakt dessa
              saker. Låt dem få fortsätta göra det.
            </seg>
          </u>
          <u>
            <seg>
              De livsviktiga medicinerna är ingen handelsvara som helst. Se
              till att de finns tillgängliga för alla medborgare i hela Sverige
              så att ingen ska behöva köra runt till tre fyra apotek för att
              till exempel införskaffa vanligt kortison på recept.
            </seg>
          </u>
          <note type="speaker">
            Anf. 51 Socialminister GÖRAN HÄGGLUND (KD):
          </note>
          <u>
            <seg>
              Fru talman! Jag tror att vi hamnar i en olycklig diskussion om
              vi i kammaren ska diskutera vilket sortiment som apoteken eller
              andra butiker ska ha. Självklart är kärnan i apotekens verksamhet
              att leverera de läkemedel som efterfrågas och som för många är
              nödvändiga för att få vardagen att fungera och som i vissa fall
              livet hänger på.
            </seg>
          </u>
          <u>
            <seg>
              Det ifrågasattes när jag sade att det inte är möjligt att garantera
              apotek för evig tid. Därför frågade jag om interpellanten kunde
              utfärda motsvarande garanti och hörde att det inte var möjligt,
              vilket jag tycker är klokt.
            </seg>
          </u>
          <u>
            <seg>
              Vi har fått fler apotek, och vi behöver se till att få ännu fler
              apotek. Vi jobbar med servicenivån i apoteken och ställer allt
              större krav på dem för att säkerställa att alla de mediciner som
              efterfrågas ska finnas där vid första besöket – så långt det över
              huvud taget är praktiskt möjligt och görligt.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.01 på förslag av förste vice talmannen
            att ajournera förhandlingarna till kl. 18.00.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            14 § Svar på interpellation 2013/14:84 om ratificering av ESK-konventionens
            tilläggsprotokoll
          </note>
          <note type="speaker">
            Anf. 52 Socialminister GÖRAN HÄGGLUND (KD):
          </note>
          <u>
            <seg>
              Herr talman! Valter Mutt har frågat utrikesministern om han avser
              att ta några initiativ för att använda de ekonomiska, sociala
              och kulturella rättigheterna som en möjlighet att pressa regeringar
              i våra biståndsländer samt om han avser att agera för att Sverige
              signerar och ratificerar tilläggsprotokollet till FN:s konvention
              om de sociala, ekonomiska och kulturella rättigheterna.
            </seg>
          </u>
          <u>
            <seg>
              Interpellationen har överlämnats till mig. Frågan om Sverige
              avser att ratificera tilläggsprotokollet har tidigare också besvarats
              av mig.
            </seg>
          </u>
          <note>
            Herr talman! Sverige anslöt sig till konsensus när FN:s generalförsamling
            i december 2008 antog tilläggsprotokollet om enskild klagorätt.
            Vi höll då en röstförklaring som förklarade Sveriges inställning
            till protokollet.
          </note>
          <u>
            <seg>
              I korthet innebär förklaringen att Sverige inte var övertygat
              om att enskild klagorätt var det bästa sättet att främja de ekonomiska,
              sociala och kulturella rättigheterna, bland annat därför att karaktären
              på dessa rättigheter ofta gör det svårt att med precision ange
              när en kränkning kan anses ha begåtts. Den bedömningen kvarstår.
            </seg>
          </u>
          <u>
            <seg>
              Sverige tar sina internationella åtaganden på stort allvar. Det
              är viktigt att känna till konsekvenserna av ett avtal innan det
              ingås. Därför är regeringen utifrån nuvarande omständigheter inte
              beredd att signera eller ratificera tilläggsprotokollet.
            </seg>
          </u>
          <u>
            <seg>
              Den 5 maj 2013 trädde tilläggsprotokollet till ESK-konventionen
              i kraft. Sverige kommer nu att noga följa den praxis som kommer
              att skapas när det gäller enskildas klagorätt kopplat till protokollet.
            </seg>
          </u>
          <u>
            <seg>
              Valter Mutt undrar vilka möjligheter det finns att påverka regeringar
              i våra biståndsländer. Herr talman! Sverige ska vara en tydlig
              röst i världen för de mänskliga rättigheterna. Regeringen agerar
              bilateralt, genom EU, och multilateralt för att de mänskliga rättigheterna
              ska implementeras och efterlevas fullt ut i världens länder.
            </seg>
          </u>
          <u>
            <seg>
              Det svenska biståndet bidrar starkt till att främja ekonomiska,
              sociala och kulturella rättigheter, och allt bistånd ska vara
              rättighetsbaserat. Detta innebär att ett rättighetsperspektiv
              ska tillämpas samtidigt som biståndet ska vägledas av fattiga
              människors perspektiv på utvecklingen. Rättighetsperspektivet
              sätter den enskilda individens frihet och rättigheter i centrum
              och utgår från FN:s allmänna förklaring om mänskliga rättigheter
              och andra bindande folkrättsliga normer.
            </seg>
          </u>
          <u>
            <seg>
              Avslutningsvis kan jag nämna att Sverige i somras lämnade sin
              sjätte rapport om efterlevandet av FN:s konvention om ekonomiska,
              sociala och kulturella rättigheter till FN:s granskningskommitté.
            </seg>
          </u>
          <note type="speaker">
            Anf. 53 VALTER MUTT (MP):
          </note>
          <u>
            <seg>
              Herr talman! Jag tackar socialministern för svaret och ser fram
              emot ett stimulerande tankeutbyte kring dessa viktiga frågor.
              Jag beklagar samtidigt att utrikesministern, som jag riktade min
              interpellation till, har prioriterat bort att komma till Sveriges
              riksdag.
            </seg>
          </u>
          <u>
            <seg>
              I mina öron, Göran Hägglund, låter det aningen bakvänt att man
              inte kan ingå ett avtal innan dess fulla konsekvenser är kända.
              Med den sortens logik skulle knappast heller exempelvis allmän
              rösträtt ha kunnat införas, vars konsekvenser naturligtvis ingen
              på den tiden kunde överblicka fullt ut. Som politiker tycker jag
              att man måste våga och vilja något – vilja förändra och inte bara
              förvalta.
            </seg>
          </u>
          <u>
            <seg>
              FN-konventionen om medborgerliga och politiska rättigheter har
              sedan länge ett tilläggsprotokoll som ger individer möjlighet
              att klaga hos FN avseende missförhållanden i det egna landet.
              Glädjande nog antog FN:s generalförsamling för fem år sedan ett
              liknande tilläggsprotokoll för den FN-konvention som reglerar
              våra ekonomiska, sociala och kulturella rättigheter. I år har
              tio länder ratificerat tilläggsprotokollet, och därmed har det
              trätt i kraft.
            </seg>
          </u>
          <u>
            <seg>
              Då säger socialministern att Sverige noga kommer att följa den
              praxis som nu kommer att skapas när det gäller enskildas klagorätt
              kopplat till det här protokollet. Vi ska alltså följa utvecklingen
              i stället för att vara med och forma den. Är inte detta, Göran
              Hägglund, en förbluffande passiv hållning? Vad vill ni i regeringen
              göra mer än att sitta och följa utvecklingen?
            </seg>
          </u>
          <u>
            <seg>
              Den indiske ekonomen och nobelpristagaren Amartya Sen har sagt
              att demokratin är den fattiges enda mjölkko. Så förhåller det
              sig givetvis. Den som inte har råd att betala dyrt för att få
              tillgång till mat, hälsa och bostad är beroende av en livskraftig
              demokrati vars grundprincip är en människa, en röst medan marknadens
              grundprincip är en dollar, en röst.
            </seg>
          </u>
          <u>
            <seg>
              Om ni nu i regeringen är för fega – på ren svenska – för att
              ratificera ESK-konventionens tilläggsprotokoll och göra det juridiskt
              bindande för Sverige undrar jag om ni inte skulle kunna ta ett
              första försiktigt steg och åtminstone signera – inte ratificera
              – protokollet och därmed skicka en tydlig signal till omvärlden
              att Sverige står bakom protokollets bärande principer, något som
              Finland, Belgien, Nederländerna och många andra med oss jämförbara
              länder redan gjort.
            </seg>
          </u>
          <u>
            <seg>
              I det svenska biståndssamarbetet och i vår politik för global
              utveckling, som antogs enhälligt av riksdagen 2003, är utgångspunkten
              fattiga människors perspektiv och deras rätt att få sina grundläggande
              behov tillgodosedda. Som statsrådet framhåller i sitt svar handlar
              detta rättighetsperspektiv om att sätta den enskilda individens
              frihet och rättigheter i centrum. Och vad vore då naturligare,
              Göran Hägglund, än att Sverige skriver under det tilläggsprotokoll
              som syftar just till att ge enskilda individer klagorätt när deras
              rättigheter förtrampas?
            </seg>
          </u>
          <note type="speaker">
            Anf. 54 Socialminister GÖRAN HÄGGLUND (KD):
          </note>
          <u>
            <seg>
              Herr talman! Jag tackar Valter Mutt för möjligheten att samtala
              om denna viktiga fråga.
            </seg>
          </u>
          <u>
            <seg>
              När det gäller vem som svarar är regeringen organiserad på ett
              visst sätt. I det här sammanhanget har Socialdepartementet, Utbildningsdepartementet,
              Kulturdepartementet och Arbetsmarknadsdepartementet ansvar för
              olika delar av konventionen. Därav följer att det är jag som svarar.
              Jag har också svarat på interpellationer i frågan tidigare.
            </seg>
          </u>
          <u>
            <seg>
              Valter Mutt väljer att föra ett resonemang över huvud taget om
              det här med att ingå eller underteckna konventioner och ratificera
              dem. Sverige tar konventioner och internationella avtal på största
              allvar. Våra åtaganden när det gäller mänskliga rättigheter tar
              vi på mycket stort allvar, och vi vill naturligtvis vara säkra
              på vad vi gör när vi ingår ett avtal för svensk del. Om Valter
              Mutt tycker att detta är fega resonemang får han gärna tycka det.
              Jag håller naturligtvis inte med om att det är en passiv hållning.
            </seg>
          </u>
          <u>
            <seg>
              Det är inte så att varje idé bara för att den innebär action
              behöver vara en god eller bra idé eller ens en idé som på något
              sätt förbättrar världen, utan man måste pröva uppslag och handlingsvägar
              och göra en bedömning. I vissa fall kan man med stor säkerhet
              säga: Om vi skriver under detta kommer det att leda till de här
              konsekvenserna, och det leder till att världen blir ett litet
              snäpp bättre. I andra sammanhang kan det leda till fler problem
              än vad det innebär möjligheter att lösa problem.
            </seg>
          </u>
          <u>
            <seg>
              Svaret är helt enkelt att vi behöver vara kloka, att vi tar våra
              åtaganden på allra största allvar och att det gör att vi vill
              veta vad vi gör innan vi sätter svensk namnteckning under de avtal
              som sluts.
            </seg>
          </u>
          <u>
            <seg>
              Valter Mutt vet mycket väl hur Sverige i många olika internationella
              sammanhang inom EU och inom det globala samfundet jobbar hårt
              för att vi ska kunna förbättra sociala förhållanden. Vi har en
              biståndspolitik som är kanske världens mest generösa och som spelar
              stor roll för att förändra villkoren för människor som bor i samhällen
              som inte är så lyckligt lottade som vårt eget.
            </seg>
          </u>
          <u>
            <seg>
              Sverige har en bred palett i det avseendet, men det innebär inte
              att varje idé som kommer upp behöver innebära att någonting särskilt
              förbättras. Vi vill säkerställa att så är fallet innan vi sätter
              en svensk underskrift i det här sammanhanget.
            </seg>
          </u>
          <note type="speaker">
            Anf. 55 VALTER MUTT (MP):
          </note>
          <u>
            <seg>
              Herr talman! Jag tackar socialministern för det svaret. Hur jag
              än vrider och vänder på detta tycker jag att statsrådets argumentering
              har något undanglidande och gåtfullt över sig. Vi har ett systerprotokoll
              när det gäller de medborgerliga och politiska rättigheterna, och
              där är vi eniga om att det är bra att det finns ett klagoinstitut.
              Jag tycker att det ligger i den inneboende logiken att man då
              också bör ha det till det andra protokollet.
            </seg>
          </u>
          <u>
            <seg>
              Jag har aldrig känt någon dragning till konspirationsteorier.
              Men i detta fall börjar jag faktiskt undra om det ändå kan finnas
              någon sorts dold agenda. Kan det möjligen vara så illa att i ett
              Sverige där den sociala ojämlikheten ökar snabbare än i något
              annat industriland – låt vara att det sker från en låg nivå –
              och där exempelvis många gamla människor far illa och skaran av
              hemlösa växer vill regeringen inte ge människor i Sverige möjlighet
              att klaga till FN över de allt värre och de alltmer iögonfallande
              missförhållanden som möter oss dagligdags? Kan det, socialministern,
              ligga någonting i detta?
            </seg>
          </u>
          <note type="speaker">
            Anf. 56 Socialminister GÖRAN HÄGGLUND (KD):
          </note>
          <u>
            <seg>
              Herr talman! Svaret är nej. Men jag ska naturligtvis ändå ge
              ett något mer utförligt svar. Vad det handlar om är hur rättsordningar
              förändras och om detta faktiskt leder till att situationen blir
              bättre för enskilda människor. Det finns skäl till att det är
              så få länder som ännu har undertecknat detta och naturligtvis
              till att det är ännu färre som har ratificerat det, och det är
              att detta är ny materia på det rättsliga området.
            </seg>
          </u>
          <u>
            <seg>
              Det går inte riktigt att jämföra andra rättigheter med dem som
              finns till exempel på det sociala området. När det gäller införande
              av demokrati och politiska rättigheter är det väsentligt lättare
              att hantera än det som rör sociala förhållanden.
            </seg>
          </u>
          <u>
            <seg>
              När det gäller svenska förhållanden tillhör Sverige kretsen av
              de mest jämlika länderna. Det ska vi vara stolta över. Vi ska
              arbeta hårt för att säkerställa att alla människor har så jämlika
              förhållanden som vi någonsin kan ha. Vi vet att det finns betydande
              krafter som drar isär. Jag kan som exempel ta en internationaliserad
              arbetsmarknad där den välutbildade kan söka jobb i Schweiz, Sverige
              eller USA. Det finns ett sug efter den typen av arbetskraft. Det
              är klart att dessa människor har det mycket väl förspänt, medan
              förhållandena för dem som kanske har haft det svårt i den svenska
              skolan och kommit ut med ett mediokert eller rent av dåligt resultat
              är sämre. Det dras isär.
            </seg>
          </u>
          <u>
            <seg>
              Det finns alltså krafter att kämpa emot för att vi så långt som
              det över huvud taget är möjligt ser till att vi bibehåller det
              som har karakteriserat Sverige och övriga nordiska länder, nämligen
              en ordning där vi har en god sammanhållning, små skillnader mellan
              hög och låg, gammal och ung etcetera.
            </seg>
          </u>
          <u>
            <seg>
              Men Sverige behöver och ska i alla internationella sammanhang
              verka på ändamålsenliga sätt som leder till att situationen för
              människor, framför allt för dem som lever under de allra sämsta
              förhållandena, förbättras.
            </seg>
          </u>
          <u>
            <seg>
              Vore jag övertygad om att detta skulle leda till en förbättring
              hade jag skrivit på bums. Men vi är tveksamma till att detta leder
              till det resultat som Valter Mutt är övertygad om och vill åstadkomma
              för att han tror att detta förbättrar världen.
            </seg>
          </u>
          <note type="speaker">
            Anf. 57 VALTER MUTT (MP):
          </note>
          <u>
            <seg>
              Herr talman! Jag tackar socialministern även för detta. Det är
              glädjande att vi i långa stycken har en gemensam analys när det
              gäller globaliseringens avigsidor.
            </seg>
          </u>
          <u>
            <seg>
              Under det kalla kriget ställdes ofta olika kategorier av mänskliga
              rättigheter mot varandra. Medan väst framhöll vikten av att respektera
              politiska rättigheter, betonade öst betydelsen av sociala och
              ekonomiska rättigheter. Tack och lov har världen i dag fjärmat
              sig från denna sorts ideologiska förblindelse och insett att politiska,
              sociala och ekonomiska rättigheter är intimt förbundna med varandra
              och ömsesidigt förstärkande. Därför återkommer jag till, med risk
              för att framstå som tjatig, att det vore logiskt att den klagorätt
              som enskilda individer i dag besitter när det gäller medborgerliga
              och politiska rättigheter utökas med möjlighet att framföra klagomål
              avseende bristande respekt för sociala, ekonomiska och kulturella
              rättigheter. Rätt till mat, hälsa och utbildning är ganska konkreta
              saker. Jag förstår inte riktigt att detta skulle vara oerhört
              svårt att definiera.
            </seg>
          </u>
          <u>
            <seg>
              Jag ska avsluta med att vara lite ideologisk. Att stärka individens
              möjligheter att få rätt mot staten är något som vi gröna gärna
              verkar för, och jag trodde faktiskt att detta också var någonting
              som låg borgerligheten varmt om hjärtat.
            </seg>
          </u>
          <u>
            <seg>
              Om alliansregeringen – Gud förbjude – överlever valet, kan du,
              Göran Hägglund, då tänka dig att trots allt någon gång under nästa
              mandatperiod ta initiativ till att Sverige signerar och ratificerar
              ESK-konventionens tilläggsprotokoll?
            </seg>
          </u>
          <note type="speaker">
            Anf. 58 Socialminister GÖRAN HÄGGLUND (KD):
          </note>
          <u>
            <seg>
              Herr talman! Som jag sade i det inledande svaret är detta någonting
              som vi ska följa. Vi ska se hur praxis utvecklas och vilka effekter
              detta kommer att få. Det går inte att utesluta att Sverige kommer
              att ansluta sig till detta – jag hoppas i så fall med bred politisk
              majoritet – om vi tror att detta leder till förbättringar.
            </seg>
          </u>
          <u>
            <seg>
              Jag håller självklart med om betydelsen av, vilket jag har sagt
              tidigare, att vi jämnar ut förhållandena så att de som tillhör
              världens allra mest utsatta får en förbättrad situation.
            </seg>
          </u>
          <u>
            <seg>
              Jag var i förra veckan i Zambia och Uganda som är två mycket
              fattiga länder med stora skillnader mellan dem som tjänar mest
              och dem som tjänar minst och med stora skillnader mellan stad
              och land. I Uganda har kanske 5 procent av befolkningen tillgång
              till elektricitet och 15 procent till rinnande vatten som är rent.
              Frågan är då: Skulle ett undertecknande och ett ratificerande
              av detta protokoll leda till att deras situation förbättras? Jag
              tillåter mig att tvivla på det. Jag tror att det finns andra mer
              verksamma metoder. Dessa metoder existerar, dessa vägar finns,
              de vägarna jobbar vi med, och de behöver vi förstärka. Jag tror
              att det är så vi tar steg framåt. Men, som sagt var, vi ska mycket
              noga följa det som ligger i Valter Mutts förslag.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Svar på interpellation 2013/14:112 om psykiatrins behov
            av långsiktighet
          </note>
          <note type="speaker">
            Anf. 59 Socialminister GÖRAN HÄGGLUND (KD):
          </note>
          <u>
            <seg>
              Herr talman! Ingela Nylund Watz har frågat mig om psykiatrins
              behov av långsiktighet.
            </seg>
          </u>
          <u>
            <seg>
              Min uppfattning är att det finns ett stort, och känt, behov av
              långsiktighet i frågor som rör psykiatrin. Regeringen har sedan
              2007 haft ett särskilt fokus på frågor som rör psykisk ohälsa.
              Mellan 2007 och 2011 gjordes en särskild psykiatrisatsning, en
              satsning som omfattade 3,4 miljarder kronor som inriktades på
              vården, vardagen och valfriheten. Statskontoret utvärderade satsningen
              och publicerade 2012 en slutrapport som gav vid handen att flera
              projekt hade god effekt, bland annat blev den specialiserade psykiatriska
              vården för barn och unga mer tillgänglig, utbudet av sysselsättning
              för vuxna med psykisk ohälsa ökade, liksom valfriheten för den
              enskilde.
            </seg>
          </u>
          <u>
            <seg>
              Det finns dock fortfarande brister. Vi har dragit lärdom av erfarenheten
              från psykiatrisatsningen, och sedan 2012 finns en förstärkt satsning
              på området – plan för riktade insatser inom området psykisk ohälsa,
              PRIO. Satsningen ska pågå till 2016, och varje år satsar regeringen
              ca 850 miljoner för att stimulera en långsiktig förstärkning på
              området. Syftet är att genom stöd till strategiska insatser inom
              vård och omsorg skapa förutsättningar för ett långsiktigt förändringsarbete
              som kan ge hållbara vinster för framtiden. En av de centrala beståndsdelarna
              i handlingsplanen är en bred överenskommelse med Sveriges Kommuner
              och Landsting eftersom det är kommunerna och landstingen som är
              huvudansvariga för vården och omsorgen till personer med psykisk
              ohälsa.
            </seg>
          </u>
          <u>
            <seg>
              Erfarenheterna av psykiatrisatsningen under åren 2007–2011 pekade
              också på ett behov av en nationell stödstruktur för att stimulera
              och underlätta implementeringen av insatserna på nationell, regional
              och lokal nivå. För att huvudmännen ska ha möjlighet att nyttja
              de medel som ställs till förfogande krävs goda planeringsförutsättningar.
              Företrädare för regeringen respektive Sveriges Kommuner och Landsting
              har i överenskommelsen om stöd till riktade insatser inom området
              psykisk ohälsa kommit överens om en resultat- och prestationsbaserad
              modell som bygger på att huvudmännen förmår redovisa uppgifter
              i enlighet med ett antal krav i överenskommelsen.
            </seg>
          </u>
          <u>
            <seg>
              Detta underlättas av tidig och tydlig information till beslutsfattare
              och verksamhetsansvariga om villkor, tidsramar och ekonomiska
              konsekvenser för den egna organisationen. Också när det gäller
              de satsningar inom statens ansvarsområden som hanteras av myndigheter,
              eller utförs av andra aktörer, finns på motsvarande sätt ett behov
              av implementeringsstöd i form av tidig information och förankring.
              Av det skälet finns sedan 2012 en samordnare på Socialdepartementet
              som har i uppdrag att informera berörda aktörer om handlingsplanens
              mål och innehåll, följa upp hur handlingsplanens mål uppfylls,
              analysera förutsättningarna för handlingsplanens genomförande
              och lämna förslag till åtgärder som bidrar till ökad måluppfyllelse.
            </seg>
          </u>
          <u>
            <seg>
              Psykiatrin är också en integrerad del av andra reformområden
              som är viktiga för regeringen. Inom regeringens satsning för utveckling
              av vårdvalssystem 2013 är intentionen att landstingen ska fortsätta
              att fokusera på bland annat utveckling av transparenta ersättningssystem
              inom vårdval, på hur förbättrad integration mellan vårdens olika
              delar kan uppnås och på ett utvecklat samarbete samt kunskapsutbyte
              med utförarna i vårdvalen.
            </seg>
          </u>
          <u>
            <seg>
              Regeringen har även utsett en nationell samordnare för effektivare
              resursutnyttjande inom hälso- och sjukvården. I uppdraget ingår
              att göra en analys av hur professionens resurser inom hälso- och
              sjukvården kan användas på det mest ändamålsenliga sättet och
              för rätt uppgifter. I uppdraget ingår att ge förslag på tänkbara
              åtgärder som kan vidtas på nationell, regional och lokal nivå
              för att säkerställa att personalens tid, kunskap, kompetens och
              engagemang används på bästa möjliga sätt. Arbetet ska ske i nära
              dialog med huvudmän och företrädare för professionerna.
            </seg>
          </u>
          <note type="speaker">
            Anf. 60 INGELA NYLUND WATZ (S):
          </note>
          <u>
            <seg>
              Herr talman! Jag vill börja med att tacka statsrådet för svaret.
              Jag uppskattar att statsrådet i svaret faktiskt ger uttryck för
              en allvarlig syn på behovet av långsiktighet inom psykiatrin och
              att vi delar uppfattningen om hur läget är i stort.
            </seg>
          </u>
          <u>
            <seg>
              Min utgångspunkt för interpellationen var att jag tog väldigt
              starkt intryck av en debattartikel som 164 personer såväl inom
              professionen som anhöriga och brukare inom psykiatrin i Stockholms
              läns landsting publicerade i SvD den 5 november. Jag är säker
              på att statsrådet har läst artikeln.
            </seg>
          </u>
          <u>
            <seg>
              De beskriver med olika perspektiv sin vardag. Som de upplever
              det leder de ekonomiska ersättningssystem som finns för psykiatrin
              inom Stockholms läns landsting, med ett mycket detaljerat poängsystem,
              till ganska allvarliga missförhållanden inom den psykiatriska
              vården. Till exempel försvårar det samverkan med andra myndigheter.
              I praktiken omöjliggör systemet uppsökande arbete. Det försvårar
              möjligheten att stödja anhöriga. Man premierar nybesök på bekostnad
              av kontinuitet, och man premierar läkarbesök på bekostnad av andra
              professioners insatser.
            </seg>
          </u>
          <u>
            <seg>
              Allra mest oroande i det artikelförfattarna pekar på är dock
              att det numera helt saknas helhetsperspektiv när det handlar om
              insatserna för barn och unga, eftersom den helhetssynen inte passar
              in i ersättningssystemets modell.
            </seg>
          </u>
          <u>
            <seg>
              Herr talman! Min fråga till statsrådet var i huvudsak ifall de
              omvittnade missförhållanden som tas fram i artikeln föranleder
              statsrådet att vidta några åtgärder. Jag förstår att statsrådet
              inte vill kritisera den borgerliga landstingsledningen i Stockholm
              här i talarstolen. Därför tänker jag faktiskt vara så pass sjyst
              att jag väljer att tolka statsrådets svar på så sätt att jag ser
              svaret som helhet som ett erkännande av en del av det artikelförfattarna
              tar upp i sin artikel den 5 november.
            </seg>
          </u>
          <u>
            <seg>
              Statsrådet hänvisar till att ett flertal projekt har genomförts
              inom psykiatrin. Det är alldeles riktigt. Det har pågått projektverksamhet
              i 10–15 år inom den svenska psykiatrin. Han hänvisar också till
              att Statskontoret har gjort en utvärdering som pekar på att vissa
              insatser har varit helt okej och haft bra effekter. Det är dess
              värre bara delvis en korrekt beskrivning. Statsrådet väljer nämligen
              att inte kommentera att man från Statskontorets sida just pekar
              på den projektträngsel som finns inom den svenska psykiatrin i
              dag och som delvis har inneburit att man har haft konkurrens om
              deltagare i de insatser som har handlat om utbildning, till exempel.
              Bara inom landstingsgemensamma kompetensprojekt fanns det 97 olika
              utbildningssatsningar under 2010.
            </seg>
          </u>
          <u>
            <seg>
              Jag tycker att det är bra att statsrådet har dragit lärdom av
              de projekt som har genomförts inom psykiatrin och att man nu siktar
              på mer långsiktighet genom till exempel Prio-projektet. Det är
              dock bara ytterligare ett projekt, som är ganska kortsiktigt.
              Det är ganska förvånande eftersom statsrådet i sitt svar framhåller
              behovet av långsiktighet. Jag skulle därför återigen, för att
              följa upp artikeln, vilja ställa ett par frågor.
            </seg>
          </u>
          <u>
            <seg>
              För det första: Varför har regeringen valt att nu sjösätta ytterligare
              ett relativt kortsiktigt projekt inom psykiatrin?
            </seg>
          </u>
          <u>
            <seg>
              För det andra: Kommer regeringens arbete med att se över vårdvalssystemet
              att innehålla en analys av vilka effekter sjukvårdshuvudmännens
              olika ersättningssystem har ur ett patientperspektiv?
            </seg>
          </u>
          <note type="speaker">
            Anf. 61 Socialminister GÖRAN HÄGGLUND (KD):
          </note>
          <u>
            <seg>
              Herr talman! Låt oss först konstatera att vi resonerar om ett
              område som i många avseenden, skulle jag säga, är sämre rustat
              att möta utmaningarna än när det gäller den somatiska vården.
              Den somatiska vården är generellt sett av högre kvalitet och brottas
              inte alls med samma problem som psykiatrin gör.
            </seg>
          </u>
          <u>
            <seg>
              Någon kan hävda att det ligger lite i sakens natur att det är
              svårare att bota och lindra sjukdom som är av mer själslig, psykisk
              karaktär än annan, och kanske är det så. Dock får jag säga att
              den vården i mindre utsträckning än den somatiska vården vilar
              på vetenskap och beprövad erfarenhet. Det har funnits ganska stora
              skillnader mellan landets olika delar, där det har kunnat vara
              så att dominerande personer, som har utbildats under en viss tid
              och påverkar vården inom ett visst område av Sverige, har utfört
              vården på ett sätt medan det har kunnat vara på ett annat sätt
              i andra landsändar. Vi har större skillnader och större kvalitetsmässiga
              diskrepanser mellan olika delar av landet.
            </seg>
          </u>
          <u>
            <seg>
              Var kommer då staten in? Det här är nämligen ett område där i
              huvudsak landstingen är ansvariga för vården, naturligtvis. Kommunerna
              är ansvariga för omsorg, sysselsättning, boende etcetera, och
              allt det här ska bilda en helhet. Här har vi genom åren brottats
              med revirstrider och problem mellan olika politiska nivåer. Vi
              har på den statliga nivån inte sett som vår roll att ersätta kommuner
              eller landsting utan försöka bidra till att vi får i gång processer
              som gör att vården fungerar bättre för den enskilde var han eller
              hon än råkar bo i landet.
            </seg>
          </u>
          <u>
            <seg>
              Vi har i det arbetet och i det nya avtalet fått med alla landsting
              och nästan alla kommuner – jag tror att det är mellan fem och
              tio som inte deltar i Prio-satsningen – och de arbetar gemensamt
              för att nå de mål vi har i överenskommelsen. Vi kan se en del
              tydliga förbättringar när det gäller vårdtillfällen inom psykiatrisk
              slutenvård, när det gäller tillgängligheten inom barn- och ungdomspsykiatrin
              och när det gäller vårdcentralernas möjligheter att erbjuda psykologisk
              hjälp för personer som söker sig till primärvården – till exempel,
              för att nämna några områden. Vi kan dock verkligen inte säga att
              vi är i mål eller att vi är nöjda.
            </seg>
          </u>
          <u>
            <seg>
              Min uppfattning är att det här är någonting som inte kommer att
              vara färdigt under den här mandatperioden och kanske heller inte
              under nästa, utan här fordras ett väldigt långsiktigt arbete.
              Mycket handlar nämligen om kompetens hos befintlig personal, där
              många inte har en relevant utbildning i förhållande till de uppgifter
              de har och där vi har sett hur intresset för psykiatrin bland
              läkarstuderande har varit lägre än det borde vara med tanke på
              att vi har en stor efterfrågan på det området. Vi behöver även
              mer forskning. Sverige har, om vi går tillbaka ett par decennier,
              varit världsledande eller åtminstone framstående. Där har vi dock
              tappat, och det finns skäl att tro att vi kan komma att tappa
              ännu mer i väntan på att nya kommer till när de som i dag finns
              går i pension.
            </seg>
          </u>
          <u>
            <seg>
              Jag ser alltså statens roll som att vara en katalysator för viktiga
              förändringsprocesser som måste fungera i landstingen och kommunerna.
              Många av de medel som delas ut är också sådana att de – på ett
              vänligt sätt – tvingar kommuner och landsting att samarbeta och
              hitta samarbetsformer som sluter sig omkring den enskilde patienten,
              i stället för att det blir en dragkamp om resurserna.
            </seg>
          </u>
          <note type="speaker">
            Anf. 62 INGELA NYLUND WATZ (S):
          </note>
          <u>
            <seg>
              Herr talman! Statsrådet och jag har nog i grunden samma bild
              av vilka problem som finns inom den svenska psykiatrin. Jag tror
              också att vi båda två är väl medvetna om att den psykiska ohälsan
              i Sverige är en av våra absolut största utmaningar, inte minst
              när det handlar om sjukskrivningar och sjuktal. Dessutom är det
              ett kvinnoproblem av stora mått. Tyvärr far också väldigt många
              ungdomar väldigt illa och går till och med i suicidtankar i en
              utsträckning som inte var vanlig för 20–25 år sedan.
            </seg>
          </u>
          <u>
            <seg>
              Jag tror att vi i grunden har samma bild av vilka utmaningar
              psykiatrin egentligen står inför.
            </seg>
          </u>
          <u>
            <seg>
              Jag tycker faktiskt att statsrådet gör en bra analys. Men den
              här typen av oroväckande debattartiklar signalerar nästan en ångest,
              om jag får använda uttrycket i debatten, för den situation som
              människor lever i. Det handlar inte bara om konflikterna mellan
              olika discipliner inom psykiatrin, om samarbetssvårigheterna mellan
              kommun, landsting och stat, om landstingens dåliga ekonomi eller
              annat som leder till en besvärlig situation. Det handlar om så
              enkla saker som ersättningssystemen som i det här fallet Stockholms
              läns landsting har valt att arbeta med och som gör att man helt
              enkelt säger: Vi klarar inte uppgiften längre, därför att det
              enda vi tvingas göra är att räkna poäng så att vi till vår speciella
              lilla mottagning får tillräckligt med resurser för att kunna överleva.
              Då premieras läkarbesök framför andra professioner och vissa behandlingsmetoder
              prioriteras framför andra. Man tappar helhetskedjorna, för det
              är inte ekonomiskt och passar inte in i systemet med förebyggande
              arbete, och vi tappar helheten när det gäller våra ungdomar.
            </seg>
          </u>
          <u>
            <seg>
              Jag tror att statsrådet ärligt talat har ett behov av att hitta
              lösningar som gör att vi kan få en långsiktigare strategi och
              till och med en nationell strategi för hur vi ska komma till rätta
              med problemen inom den svenska psykiatrin. Vi har sådana förslag
              i vår budgetmotion på området.
            </seg>
          </u>
          <u>
            <seg>
              Den projektifiering som svensk psykiatri har levt med i 10–15
              år kombinerat med sjukvårdshuvudmännens ensidiga produktionsinriktning
              leder till att vi får ytterligare problem att förbättra situationen
              för dem som mår dåligt i samhället i dag.
            </seg>
          </u>
          <u>
            <seg>
              Ni utreder ju nu vårdvalssystemet där ersättningssystemen är
              en viktig del. Vad är statsrådet beredd att göra? Vill statsrådet
              se över sjukvårdshuvudmännens ersättningssystem ur ett patientperspektiv
              för att se om de i sig är en bidragande orsak till att framför
              allt psykiatrin har så svårt att klara sitt uppdrag?
            </seg>
          </u>
          <note type="speaker">
            Anf. 63 Socialminister GÖRAN HÄGGLUND (KD):
          </note>
          <u>
            <seg>
              Herr talman! Jag tror att för många är begreppet ersättningssystem
              rena grekiskan; man vet inte riktigt vad det handlar om. Men det
              handlar helt enkelt om hur resurser styrs till olika verksamheter
              under, i det här fallet, landstingets hatt.
            </seg>
          </u>
          <u>
            <seg>
              Många av oss minns hur det var en gång i tiden. Då kunde det
              till och med vara en fördel att ha en lång kö och långa väntetider,
              för då kunde man hålla sig bättre framme i budgetdragkamper på
              landstings- eller för den delen kommunal nivå. Det var inget lyckat
              system.
            </seg>
          </u>
          <u>
            <seg>
              Det har skett en utveckling med ersättningssystemen, och det
              går säkert att hitta invändningar mot varje ersättningssystem.
              Inget ersättningssystem får anses, tycker jag, vara ristat i sten,
              utan man måste hela tiden kunna förändra och omforma om man ser
              att det leder till effekter som inte är till nytta för patienten.
              Som bekant är ersättningssystemet inte något som staten ritar
              upp, utan det är något som varje landsting skissar på själv.
            </seg>
          </u>
          <u>
            <seg>
              Det sker ett arbete på Socialdepartementet som handlar om att
              försöka ta fram modeller och vara ett bollplank eller en diskussionspartner
              vid utformandet av ersättningssystem. Jag tror att det är viktigt,
              och nu talar jag om både den somatiska och den psykiatriska vården,
              att försöka fånga in hela episoden för den enskilda människan,
              den som råkar vara patient i sammanhanget, så att det inte blir
              så många olika utförare – som i och för sig kan vara duktiga –
              att det inte blir en bra helhet för den enskilda människan. Det
              tror jag är jätteviktigt för den som har brutit höften eller för
              den som har genomgått en kranskärlsoperation, men det är sannolikt
              inte mindre viktigt för dem som har drabbats av psykisk ohälsa.
              För dem kan fasta kontakter och tydliga vägar genom vårdsystemet
              spela en ännu större roll om det fungerar som vi vill att det
              ska fungera.
            </seg>
          </u>
          <u>
            <seg>
              Jag tror att framtiden ligger mycket i att hitta ersättningar
              som fångar hela vårdepisoder. Det blir bättre för den enskilda
              människan, och det gör att man får en vård som inte är så fragmentiserad
              som den riskerar att bli med system som är utformade på andra
              sätt.
            </seg>
          </u>
          <u>
            <seg>
              Jag kan inte säga att jag har ett färdigt facit för hur detta
              ska se ut eller ens en skissartad idé om hur det ska vara, utan
              det är lite tankar och idéer om hur man skulle kunna nå dit. Sedan
              är det väldigt mycket ett tekniskt micklande för att hitta vägar
              för att det ska få de effekter som vi vill att det ska ha.
            </seg>
          </u>
          <u>
            <seg>
              Det borde knappast vara någon som till exempel här i kammaren
              tycker att vi ska ha dåliga ersättningssystem, utan rimligen borde
              alla vara intresserade av att vi hittar ersättningssystem som
              är till stöd för den enskilde patienten, som leder till att rätt
              åtgärd vidtas vid rätt tidpunkt och till att man kommer ut friskare
              än vad man var när man en gång gick in.
            </seg>
          </u>
          <note type="speaker">
            Anf. 64 INGELA NYLUND WATZ (S):
          </note>
          <u>
            <seg>
              Herr talman! Jag tar verkligen statsrådet på orden. Det är otroligt
              glädjande att statsrådet öppnar dörren för att i regeringens utredning
              om vårdvalssystem 2013 titta på ifall sjukvårdshuvudmännens ersättningssystem
              bidrar till att motverka det som är portalparagrafen i hälso-
              och sjukvårdslagen, nämligen att alla ska ha en god hälso- och
              sjukvård på lika villkor och utifrån behov. Det som de 164 berörda
              personerna i Stockholms läns landsting – läkare, patienter, brukare
              och anhörigorganisationer – tydligt signalerar är nämligen att
              så inte sker i den psykiatriska vården i Stockholms läns landsting
              i dag. Så jag tar verkligen detta som ett väldigt positivt besked.
            </seg>
          </u>
          <u>
            <seg>
              Jag hoppas också att statsrådet har möjlighet att föra en diskussion
              med sina borgerliga kolleger i Stockholms läns landsting. De har
              till oppositionen utlovat en utvärdering av det ersättningssystem
              som finns inom psykiatrin i dag men levererar inte. Det blir ingen
              utredning, utan systemet är kvar.
            </seg>
          </u>
          <u>
            <seg>
              Som statsrådet vet är jag väl medveten om situationen inom svensk
              hälso- och sjukvård och vilka spelregler som gäller där, men jag
              hoppas verkligen att vi framöver i den nationella debatten tillsammans
              med Sveriges Kommuner och Landsting kan föra diskussioner om hur
              vi ska ta oss an den psykiska ohälsan i vårt land.
            </seg>
          </u>
          <u>
            <seg>
              Kanske finns det någonting att titta på i till exempel Norge.
              Där har man valt att göra en tioårig handlingsplan, på samma sätt
              som vi föreslår i vår budgetmotion, och tar ett större helhetsgrepp
              än vad projektifieringen inom psykiatrin har lyckats med.
            </seg>
          </u>
          <note type="speaker">
            Anf. 65 Socialminister GÖRAN HÄGGLUND (KD):
          </note>
          <u>
            <seg>
              Herr talman! När Anders Milton för några år sedan kom med sin
              stora psykiatriutredning var det en bred uppslutning och beredskap
              från väldigt många beslutsfattare inom politiken och tjänstemannaorganisationen
              som hade sett fram emot den med stora förväntningar. Den innehöll
              en lång rad förslag och idéer, förbättringsförslag som det fanns
              en bred uppslutning kring.
            </seg>
          </u>
          <u>
            <seg>
              Det har varit en väldigt bra grund för det arbete som vi har
              gjort. Vi vet att staten inte kommer att kunna utföra det själv.
              Vi kan bidra med en del saker, och vi kan framför allt fungera
              som katalysatorer i processer som landsting och kommuner själva
              kanske inte riktigt kommer ur startgroparna för att göra.
            </seg>
          </u>
          <u>
            <seg>
              I mitt rundresande i Sveriges landsting diskuterar vi en del
              om dessa frågor. Just ersättningssystemen är väldigt komplicerade.
              Det är heller inte alldeles lätt att varje gång se när man gör
              en viss förändring vilka de faktiska effekterna i den verkliga
              tillvaron blir. Därför måste man vara försiktig.
            </seg>
          </u>
          <u>
            <seg>
              Det är också väldigt viktigt att man har ett ödmjukt anslag så
              att man inte låser fast sig eller att det går prestige i hur utformningen
              ska vara just i dag utan att man är beredd att justera vartefter
              nya fynd görs och man ser att det får effekter på olika sätt.
            </seg>
          </u>
          <u>
            <seg>
              Vi har i dag inte ett perfekt system någonstans. Vi måste ha
              ett system. Vi behöver ha ödmjukhet inför det och vara beredda
              att justera i takt med att vi vinner nya erfarenheter.
            </seg>
          </u>
          <u>
            <seg>
              Detta är en väldigt viktig diskussion som har betydligt större
              effekter än vad man kanske tänker sig i förstone. Det spelar en
              väldigt stor roll för hur den svenska hälso- och sjukvården i
              stort ska fungera.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Svar på interpellation 2013/14:99 om Telia Sonera
          </note>
          <note type="speaker">
            Anf. 66 Statsrådet PETER NORMAN (M):
          </note>
          <u>
            <seg>
              Herr talman! Kent Persson har frågat mig när jag avser att vidta
              åtgärder som gör att Telia Sonera lever upp till de principer
              som slås fast i 2012 års riktlinjer för företag med statligt ägande.
            </seg>
          </u>
          <u>
            <seg>
              Det är styrelsens och ledningens ansvar att förvalta och operativt
              driva bolaget. Det är rimligt att vi som ägare tydligt anger att
              vi tycker att hållbarhetsfrågor ska integreras av bolaget, men
              det är upp till styrelse och ledning att leva upp till ägarens
              inställning i dessa frågor. Vår utgångspunkt är att styrelsen
              har ett tydligt ansvar för bolagets drift, operativa inriktning
              och uppföljning.
            </seg>
          </u>
          <u>
            <seg>
              Som Kent Persson nämner har vi som största ägare talat om att
              Telia Sonera behöver en tydlig etisk kompass, inte minst när bolaget
              navigerar i länder där det förekommer kränkningar av mänskliga
              rättigheter. Att enbart hänvisa till den lokalt tillämpliga lagen
              räcker inte. Det krävs ett förhållningssätt i hela organisationen
              där frågor kring bland annat mänskliga rättigheter tas på stort
              allvar och hanteras på ett föredömligt sätt.
            </seg>
          </u>
          <u>
            <seg>
              Ägarnas kanske viktigaste uppgift är att tillsätta en bra styrelse.
              I början av året gjorde jag bedömningen att en större översyn
              av styrelsens sammansättning var nödvändig. Detta för att kunna
              säkra en nystart för bolaget och gradvis återskapa det förtroende
              som gått förlorat och stärka förutsättningen för ett väl fungerande
              arbete kring etik och hållbarhetsfrågor, framför allt frågor rörande
              antikorruption, integritet och yttrandefrihet. Sedan i april finns
              en ny styrelse på plats med kompetens och förståelse för våra
              förväntningar inom detta område.
            </seg>
          </u>
          <u>
            <seg>
              Förutom att vara med och tillsätta styrelsen ska vi vara en kunnig
              och engagerad ägare som i dialog med framför allt styrelsens ordförande
              är med och utvecklar bolagets strategiska inriktning. Som huvudägare
              har vi ett tydligt ansvar för att bolaget styrs på ett långsiktigt
              och ansvarsfullt sätt.
            </seg>
          </u>
          <u>
            <seg>
              Vi har varit mycket tydliga i vår styrning gentemot Telia Sonera.
              Finansdepartementet har en regelbunden dialog med bolagets nya
              styrelse och ledning. Detta är komplexa frågor som tar lång tid
              att lösa, och vi har försäkrat oss om att det finns ett långsiktigt
              och starkt engagemang i detta avseende. Jag har fullt förtroende
              för att den nu tillsatta styrelsen och bolagets ledning tar denna
              uppgift på allvar.
            </seg>
          </u>
          <note type="speaker">
            Anf. 67 KENT PERSSON (V):
          </note>
          <u>
            <seg>
              Herr talman! Jag får tacka statsrådet för svaret på interpellationen.
              Jag vill börja med att be om ursäkt. Av misstag har jag råkat
              publicera svaret under dagen. Det var inte meningen. Det ber jag
              verkligen om ursäkt för. Det ska inte upprepas.
            </seg>
          </u>
          <u>
            <seg>
              Bakgrunden till interpellationen om Telia Sonera var de uppgifter
              som kom alldeles nyligen om utvecklingen i Georgien. Enligt finska
              Yle har det nu avslöjats att Telia Soneras dotterbolag i Georgien
              hjälpt inrikesministeriet att avlyssna befolkningens mobiltelefoner.
            </seg>
          </u>
          <u>
            <seg>
              Det strider uppenbart mot de riktlinjer som regeringen har fastslagit
              när det gäller statligt ägande. Det är också någonting som har
              dykt upp efter det att riktlinjerna antogs 2012. Det finns verkligen
              en fundering om vad det är som har hänt och huruvida Telia Sonera
              lever upp till riktlinjerna eller inte. Det är bakgrunden till
              interpellationen.
            </seg>
          </u>
          <u>
            <seg>
              Det finns några nyckelmeningar i svaret från statsrådet: Att
              enbart hänvisa till den lokalt tillämpliga lagen räcker inte.
              Det krävs ett förhållningssätt i hela organisationen där frågor
              kring bland annat mänskliga rättigheter tas på stort allvar och
              hanteras på ett föredömligt sätt.
            </seg>
          </u>
          <u>
            <seg>
              Det är väldigt bra. Det är också någonting nytt. I debatten tidigare
              har man från Telia Sonera ofta hänvisat till att man följer lagstiftningen
              i respektive länder. På det sättet har man också förvarat sitt
              agerande.
            </seg>
          </u>
          <u>
            <seg>
              Detta betyder någonting helt annat. Jag är väldigt nöjd med svaret.
              Nu gäller det för regeringen att se till att det finns ett tryck
              på Telia Sonera i era kontakter som jag vet att ni har för att
              se till att detta inte upprepas.
            </seg>
          </u>
          <u>
            <seg>
              Det som också har hänt nu är att Telia Soneras nya vd har tillsatt
              en utredning för att förhoppningsvis gå till botten med de inträffade
              händelserna i framför allt de forna öststaterna.
            </seg>
          </u>
          <u>
            <seg>
              Det är också viktigt att man ser det som den chans som Telia
              Sonera har att återupprätta sitt förtroende på marknaden. De har
              fått frågor här: Sysslar ni fortfarande med korruption när det
              gäller tänkta affärspartner? De har troligen också missat affärer.
            </seg>
          </u>
          <u>
            <seg>
              Det är väldigt viktigt att allting kommer fram i granskningen
              som inte är slutförd. Man har bara publicerat en delrapport. Det
              agerande som man har gjort från Telia Sonera genom att helt enkelt
              avskeda fyra personer i ledande ställning visar på att det förhoppningsvis
              finns en kraft och en allvarlig mening att leva upp till de direktiv
              från regeringen som finns som ägarstyrning.
            </seg>
          </u>
          <note type="speaker">
            Anf. 68 Statsrådet PETER NORMAN (M):
          </note>
          <u>
            <seg>
              Herr talman! Jag vill börja med att tacka Kent Persson för frågeställningen
              och interpellationen. Det är ett stort innehav i den statliga
              portföljen. Det är viktigt av många skäl. Dividerar man hela den
              statliga portföljen med antalet svenskar i landet kommer man fram
              till ungefär 60 000–70 000 kronor per person. Förutom att det
              är symbolföretag genom att staten äger dem är det ett stort ansvar
              rent pekuniärt att förvalta bolagen.
            </seg>
          </u>
          <u>
            <seg>
              De meningar som Kent Persson hänvisar till i mitt svar är viktiga.
              För mig börjar etik någonstans där lagen slutar. Om man har ambitionen
              att ha ett etiskt förhållningssätt räcker det inte vare sig i
              Sverige eller i andra länder med att enbart gå till lagens bokstav.
              Det måste vara lagens anda eller att man har en högre ribba än
              vad lagen föreskriver. Det är för mig vad etik handlar om i affärsverksamhet.
              Där både tror och hoppas jag att Telia Sonera lever upp till detta.
            </seg>
          </u>
          <u>
            <seg>
              Jag kan säga att jag inte vet i detalj vad som har hänt i Georgien.
              Jag vet inte heller om den tidning som skrev artikeln har det
              exakt klart för sig.
            </seg>
          </u>
          <u>
            <seg>
              När vi talar med Telia om Georgien säger de att den lokala vd:n
              där för Geocell, som det heter, har påbörjat ett påverkansarbete
              som har lett fram till ett nytt parlamentariskt utskott som tittar
              på frågan om en förändring av lagstiftningen så att det juridiska
              ramverket stärks. Detta görs på initiativ av Telias dotterbolag
              i Georgien, och jag tycker förstås att det är en bra handling.
              Vi får fortsätta att gräva i frågan om exakt vad som har hänt.
              Telia Sonera säger i alla fall att den lokala vd:n arbetar i den
              anda som jag just beskrev.
            </seg>
          </u>
          <u>
            <seg>
              Till detta hör att Telia Sonera på ledningsnivå nu har skapat
              en compliancefunktion som omfattar dessa frågor och som, vilket
              kanske inte är minst viktigt, rapporterar direkt till vd:n. Vd:n
              känner alltså ett extra ansvar här. Man har även etablerat en
              ny funktion – ett så kallat CEO-office, det vill säga vd:s eget
              kontor – som ska stödja den översyn av Eurasien som styrelsen
              har initierat.
            </seg>
          </u>
          <u>
            <seg>
              Jag tycker att det vi ser i både styrelsearbete och ledning i
              Telia bådar gott. Men jag är också överens med Kent Persson om
              att bolagets varumärke är skadat. Vi vet alla att förtroende tar
              lång tid att få och kort tid att förlora. Här har man bara en
              chans, som Kent Persson säger. Jag är nöjd med vad jag har sett
              av den granskning som har förevarit, men jag inser också att den
              inte är slut. Det kan komma fler typer av åtgärder från Telias
              ledning, och vi välkomnar deras arbete härvidlag.
            </seg>
          </u>
          <note type="speaker">
            Anf. 69 KENT PERSSON (V):
          </note>
          <u>
            <seg>
              Herr talman! Jag tackar statsrådet. Jag kommer att följa upp
              det som jag tycker är en nyckelmening i det hela, för det säger
              lite mer än att man kan gömma sig bakom lagstiftning i respektive
              land. Det är som statsrådet säger: Det handlar om etik och moral
              i affärsförbindelser.
            </seg>
          </u>
          <u>
            <seg>
              Visst tar det lång tid att bygga broar, och det går oerhört snabbt
              att riva dem. Telia Sonera har tappat förtroendekapital ute på
              marknaden; det råder ingen tvekan om det. Därför är det viktigt
              att man nu går till botten i utredningen och inte döljer någonting
              över huvud taget. Regeringen och statsrådet måste också bli informerade
              om vad som händer. Det är oerhört viktigt.
            </seg>
          </u>
          <u>
            <seg>
              Jag vet till exempel att Nordea via sin investerare har försökt
              att få tillträde till Uzbekistan, men det har aldrig blivit av.
              Detta är någonting som är viktigt; stora investerare har rätt
              att se och undersöka marknader. Detta är någonting som jag hoppas
              att den nya styrelsen för Telia Sonera tar till sig. Jag hoppas
              att de ser till att investerare och stora ägare har insyn i var
              någonstans de investerar och på vilka premisser de gör det. Annars
              kommer vi aldrig till rätta med de förhållanden som råder på marknaden.
            </seg>
          </u>
          <u>
            <seg>
              Med dessa ord tackar jag så mycket för svaret. Vi har ju en interpellation
              till som vi ska ta, så jag är nöjd.
            </seg>
          </u>
          <note type="speaker">
            Anf. 70 Statsrådet PETER NORMAN (M):
          </note>
          <u>
            <seg>
              Herr talman! Låt mig säga att detta är svåra frågor som vi säkert
              är överens om. Å ena sidan är det viktigt att man kan etablera
              ett kommunikationssystem så att människor kan tala med varandra.
              Det är grunden för demokratin. Kanske är det extra viktigt i de
              här svåra länderna. Å andra sidan ska man inte riskera att det
              används i händerna på diktatorer. Det är detta som är själva svårigheten
              när det gäller att agera för ett sådant här bolag.
            </seg>
          </u>
          <u>
            <seg>
              Min bedömning är att god etik inte står i något slags motsatsställning
              till lönsamheten, utan tvärtom. Jag tyckte att det som hände i
              Telia när Uzbekistanaffären exploderade var intressant. Först
              och främst var det två stora ägare som sålde av sina aktier: Swedbank
              Robur och Nordea Fonder. Det andra var att kunden reagerade. Det
              var ett borgarråd i Stockholm som sade: Vi har 40 000 abonnemang.
              Jag tänker göra en ny upphandling!
            </seg>
          </u>
          <u>
            <seg>
              Vi vet från enkäter när man har frågat ungdomar att det är viktigt
              för dem när de tar sina första jobb att de går till företag som
              har ordning och reda på de här sakerna. Det är kommersiellt viktigt
              att man tar dessa frågor på allra största allvar. Jag vet att
              den nya koncernchefen redan har varit i Uzbekistan på studiebesök,
              vilket jag tycker är en bra markering.
            </seg>
          </u>
          <u>
            <seg>
              Om vi på något vis kan hjälpa till för att se till att andra
              ägare i Telia får tillgång till dessa marknader gör jag gärna
              det i samtal med Telia.
            </seg>
          </u>
          <note>
            Överläggningen var härmed avslutad.
          </note>
          <note>
            17 § Svar på interpellation 2013/14:139 om Vattenfalls rättsprocesser
            mot Tyskland
          </note>
          <note type="speaker">
            Anf. 71 Statsrådet PETER NORMAN (M):
          </note>
          <u>
            <seg>
              Herr talman! Kent Persson har frågat mig om jag har gjort ställningstagandet
              att Vattenfalls ägardirektiv gäller Vattenfalls försök att påverka
              miljölagstiftningen och de ekonomiska villkoren för elproduktion
              på de marknader där företaget verkar. Han har också frågat mig
              om jag har gjort ställningstagandet att det är förenligt med det
              uppdrag regeringen har gett Vattenfall att bolaget på det sätt
              som beskrivs i interpellationen processar mot Tyskland.
            </seg>
          </u>
          <u>
            <seg>
              Vattenfall har sedan 2010 riksdagens uppdrag att affärsmässigt
              bedriva energiverksamhet så att bolaget är ett av de bolag som
              leder utvecklingen mot en miljömässigt hållbar energiproduktion.
              Det är viktigt att bolaget tydligt förhåller sig till detta uppdrag.
              Det innebär bland annat att vi som ägare har sagt att Vattenfalls
              strategi bör innehålla fortsatta investeringar i förnybar energi.
            </seg>
          </u>
          <u>
            <seg>
              Det är ägarens roll att fastställa bolagets uppdrag och tydliga
              mål för vad vi förväntar oss att bolaget ska uppnå. Det är sedan
              Vattenfalls styrelse och ledning som ansvarar för att bolagets
              operativa verksamhet bedrivs så att målsättningarna uppnås.
            </seg>
          </u>
          <u>
            <seg>
              Beslutet att fasa ut all kärnkraftsproduktion i Tyskland till
              år 2022 innebar en omfattande förändring av förutsättningarna
              för Vattenfalls verksamhet i Tyskland, med en påtaglig inverkan
              på bolagets ekonomiska ställning. Vattenfalls styrelse och ledning
              är skyldiga att tillvarata bolagets ekonomiska intressen. Frågan
              om eventuell kompensation för beslutet att fasa ut kärnkraften,
              och de rättsliga åtgärder som vidtas för att erhålla sådan kompensation,
              är därför ett ansvar för bolagets styrelse och ledning. Jag förväntar
              mig att Vattenfall agerar korrekt och på ett lämpligt sätt för
              att tillvarata bolagets intressen.
            </seg>
          </u>
          <u>
            <seg>
              Mot denna bakgrund avser jag inte att vidta ytterligare åtgärder.
            </seg>
          </u>
          <note type="speaker">
            Anf. 72 KENT PERSSON (V):
          </note>
          <u>
            <seg>
              Herr talman! Jag tackar statsrådet för svaret, men jag är kanske
              inte lika nöjd med det som med det föregående. Vi har debatterat
              bland annat Vattenfall och ägarstyrningen av Vattenfall tidigare.
            </seg>
          </u>
          <u>
            <seg>
              Här har vi ett bolag som verkligen är inne i en förtroendekris
              och som är ifrågasatt, åtminstone på den tyska marknaden och kanske
              även på andra marknader. Det tar tid, som statsrådet sade i den
              förra interpellationsdebatten, att bygga upp ett förtroende. Och
              det går snabbt att riva ned det.
            </seg>
          </u>
          <u>
            <seg>
              Det fall som jag tar upp nu, där Vattenfall har agerat mot EU-kommissionen
              när det gäller att man borde verka för att minska subventionerna
              till de förnybara energislagen, är något som jag ifrågasätter
              i allra högsta grad.
            </seg>
          </u>
          <u>
            <seg>
              Den andra delen i min interpellation gäller förhållandet mellan
              stater. Här är det ett statligt ägt företag som stämmer en annan
              nation. Det har man gjort i två fall. Det gjordes 2009 när det
              gäller miljökraven på kolkraft i Tyskland. Där nådde man en förlikning
              vid sidan om och slapp rättegångskostnader och så vidare. Det
              andra fallet gäller stängningen av kärnkraften i Tyskland. Det
              ska förhandlas, och det kommer säkert att ta några år innan utslaget
              kommer.
            </seg>
          </u>
          <u>
            <seg>
              Jag tycker att detta är problematiskt på många sätt. Jag vet
              att det oftast finns lösningsmekanismer inskrivna i handelsavtal
              för att detta inte ska inträffa. Men ibland blir det märkligt.
              Det finns länder, till exempel Australien, där man vill att det
              på hela cigarettpaketen ska stå: Det här är farligt. Och vad gör
              då det stora cigarettbolaget? Man stämmer Australien och får rätt.
            </seg>
          </u>
          <u>
            <seg>
              Det visar att de kommersiella intressena går före folkhälsan.
              Jag ifrågasätter verkligen om det ska vara på det viset.
            </seg>
          </u>
          <u>
            <seg>
              Samma sak blir det här. Här har en stat, en nation, efter ett
              demokratiskt fattat beslut bestämt att stänga ned kärnkraftverken.
              Då går man in och stämmer staten. Det är inte rimligt.
            </seg>
          </u>
          <u>
            <seg>
              När det gäller kolkraften är det på samma sätt. Miljöhänsynen
              kommer i andra hand efter ekonomisk vinning. Jag tycker att man
              utifrån det perspektivet verkligen borde fundera: Är det ett bra
              sätt för Vattenfall att agera gentemot en annan stat, Tyskland?
              Vi vet sedan tidigare att det finns oerhört stora motsättningar
              i Tyskland när det gäller Vattenfall, som har tappat i förtroende.
              Det har varit folkomröstning i München om nätet. Majoriteten av
              befolkningen där tycker att man ska återta nätet i kommunalt ägo.
              Det var en folkomröstning i Berlin. Där var det inte tillräckligt
              många, så den behöver man inte ta hänsyn till. Det finns en rad
              incidenter i Tyskland som har gjort att Vattenfall har förlorat
              i förtroende på ett sådant sätt att det äventyrar hela Vattenfalls
              verksamhet.
            </seg>
          </u>
          <u>
            <seg>
              Det är utifrån det vi måste fråga oss: Är det verkligen rimligt
              att man stämmer en stat, även om man har rättslig grund att göra
              det? Är det på det sättet man bygger upp ett förtroende? Är det
              på det sättet man ska bemöta demokratiskt fattade beslut i Bundesrepublik?
            </seg>
          </u>
          <note type="speaker">
            Anf. 73 Statsrådet PETER NORMAN (M):
          </note>
          <u>
            <seg>
              Herr talman! Jag och Kent Persson brukar vara överens om det
              mesta. Här kanske vi har en sak där vi inte är överens, och det
              är lite uppfriskande.
            </seg>
          </u>
          <u>
            <seg>
              Låt mig börja med att säga att Vattenfall har tre typer av problem.
              Det är holländsk gas, det är tyskt kol och tysk kärnkraft. År
              2000 släppte Vattenfall ut i princip noll ton koldioxid. År 2006,
              sex år efter, släppte Vattenfall ut 100 miljoner ton per år. Detta
              skedde under en socialdemokratisk regering där även Miljöpartiet
              hade representant med i den politiska ledningen i Näringsdepartementet
              som hade ansvaret för Vattenfall. Jag vet att Vänsterpartiet har
              haft en helt annan uppfattning, och den respekterar jag naturligtvis.
            </seg>
          </u>
          <u>
            <seg>
              Det här är bakgrunden.
            </seg>
          </u>
          <u>
            <seg>
              Vi säger: Okej, det är 100 miljoner ton. Till att börja med ska
              vi dra ned det till 65 miljoner ton år 2020. Det är en början
              i alla fall. Sedan säger vi att Vattenfall ska investera mer än
              vad konkurrenterna gör i förnybar energi.
            </seg>
          </u>
          <u>
            <seg>
              Det första Kent Persson tog upp är, vad jag förstår, Vattenfalls
              medverkan i den så kallade Magrittegruppen, som har uttryckt åsikter
              om subventioner inom Europas energipolitik. Min uppfattning av
              Magrittegruppen är att den tycker att man inte ska ha selektiva
              subventioner utan i så fall hellre höja priset på utsläppsrätter
              på koldioxid. Jag är väl medveten om att ett antal olika aktörer
              har tolkat Magrittegruppen mer så som Kent Persson säger, och
              jag inser att det är ett problem att Vattenfall sitter i denna
              grupp. Jag har diskuterat detta med Vattenfall; vi får väl se
              vad utfallet blir.
            </seg>
          </u>
          <u>
            <seg>
              Jag tycker så här: Vattenfall bör i frågan om kompensation i
              Tyskland agera utan att ta några speciella hänsyn till att det
              är ett statligt ägt bolag. Man ska agera för att se till att aktieägarna
              får det så bra som möjligt.
            </seg>
          </u>
          <u>
            <seg>
              Det intressanta element som Kent Persson för in i debatten är
              det förtroende som Vattenfall har i Tyskland. Kolbrytning i Tyskland
              baseras på ett beslut som Tyskland självt har fattat. Sedan är
              Vattenfall där och gör jobbet. Att själva kolbrytningen äger rum
              är någonting som naturligtvis har beslutats av Tyskland.
            </seg>
          </u>
          <u>
            <seg>
              Nu har man bestämt att kärnkraften ska avvecklas på sikt. Man
              har sol och vind i större omfattning och kommer antagligen att
              få betydligt mer av det. Däremot behöver man fortfarande något
              slags baskraft. Då har man ett problem när kärnkraften är avvecklad.
              Man är hänvisad till rysk gas i stor omfattning eller till kolbrytning.
              Vad jag förstår är det uppenbart att kolbrytningen kommer att
              öka i Tyskland de närmaste åren. Det finns ingen annan väg ut
              från detta dilemma.
            </seg>
          </u>
          <u>
            <seg>
              Jag köper Kent Perssons argumentation att Vattenfall i sin ekonomiska
              kalkyl måste tänka på vad deras förtroendeskapande åtgärder betyder
              i Tyskland. Jag utgår från och är övertygad om att Vattenfalls
              styrelse har denna komponent med sig när den fattar beslut. Jag
              har ingenting emot att försäkra mig om att så är fallet vid framtida
              samtal med Vattenfall.
            </seg>
          </u>
          <note type="speaker">
            Anf. 74 KENT PERSSON (V):
          </note>
          <u>
            <seg>
              Herr talman! Nej, vi är nog inte riktigt överens i denna fråga.
              Det är en väldigt stor skillnad i vissa delar.
            </seg>
          </u>
          <u>
            <seg>
              Statsrådet sade att Vattenfall bör agera för aktieägarnas bästa.
              I direktiven är ekonomin med, men också miljöhänsynen. I riktlinjerna
              sägs att Vattenfall ska vara en av de ledande i energiomställningen
              i Europa. Då sitter man med i en grupp som verkar på ett annat
              sätt och där det inte handlar om att höja skatten på koldioxid.
              Man vill få upp priset på den produktion man har och som man givetvis
              ser som bas för att tjäna mer pengar. Det är grunden, så är det.
            </seg>
          </u>
          <u>
            <seg>
              Förtroendekrisen har lett till att Vattenfall tappar kunder i
              Tyskland och har gjort det under en rad år. Man lever inte heller
              upp till miljökraven. När regeringen har fattat beslut om skärpta
              miljökrav för kolkraft går Vattenfall in och stämmer. Det är inte
              rimligt. Det är inte heller rimligt att stämma en annan nation
              om man vill bygga upp ett förtroende. Det hade varit skillnad
              om alla kärnkraftverk som Vattenfall har i Tyskland hade varit
              i drift. Då hade jag kunnat förstå det, men det var de inte. Några
              av dem stod stilla på grund av att de inte uppfyllde säkerhetsbestämmelserna,
              och då är det inte rimligt.
            </seg>
          </u>
          <u>
            <seg>
              Jag kan förstå att vi betalade ersättning till Eon när vi stängde
              ned Barsebäck. Det var rimligt, för det var ett verk som var i
              drift och var planerat att vara i drift under en viss tid. Det
              fanns en rimlighet där, men här är det verk som står stilla på
              grund av säkerhetsbrister. Jag förstår inte logiken.
            </seg>
          </u>
          <u>
            <seg>
              Givetvis är det slutligen regeringens ansvar att se till att
              Vattenfalls förtroende inte skadas ytterligare via våghalsiga
              affärer eller ett agerande som gör att Vattenfalls förtroende
              minskar ytterligare. Det slår tillbaka och slår tillbaka på kommande
              affärer. Vem vill göra affärer med någon som inte sköter sig bra
              eller som har ett dåligt rykte? Det är samma effekt när det gäller
              Telia Sonera.
            </seg>
          </u>
          <u>
            <seg>
              Här behövs tydligare direktiv från regeringen till Vattenfall
              om hur man ska uppträda på en marknad och på vilket sätt man ska
              bygga upp förtroendet igen. Det handlar om överlevnad. Vi vet
              att det nu är nedskrivet med 38 miljarder men att det kommer ytterligare
              nedskrivningar på grund av de affärer som gjorts tidigare.
            </seg>
          </u>
          <u>
            <seg>
              Jag är uppriktigt orolig för utvecklingen inom Vattenfall den
              närmaste tiden.
            </seg>
          </u>
          <note type="speaker">
            Anf. 75 Statsrådet PETER NORMAN (M):
          </note>
          <u>
            <seg>
              Herr talman! Vattenfall har driftsansvaret för två kärnkraftverk
              i Tyskland. Det är Krümmel, där man äger 50 procent, och Brunsbüttel,
              där man äger 66,7. Därtill är man minoritetsägare, med 20 procent,
              i kärnkraftverket Brokdorf. Förvärven gjordes under den förra,
              socialdemokratiska, regeringen. Det bokförda värdet i förvärvet
              var 9 miljarder kronor. Vattenfall har efter det behövt skriva
              ned det med 10,5 miljarder kronor. Att det är större nedskrivningar
              än vad som var bokfört vid förvärvet beror på avvecklingskostnader,
              det vill säga 117 procent av anskaffningsvärdet.
            </seg>
          </u>
          <u>
            <seg>
              Om vi talar om expropriation i allmän mening kan det också beröra
              fattade demokratiska beslut. Om man till exempel ska dra fram
              en väg där hus som man måste riva står i vägen utgår kompensation
              till den som äger huset. Även om demokratiskt fattade beslut innebär
              problem för ett företag eller ett hushåll tycker jag rent allmänt
              att det är rimligt att det utgår kompensation.
            </seg>
          </u>
          <u>
            <seg>
              Jag inbillar mig att det borde vara så att om kärnkraftverken
              har sådan kvalitet att de inte kommer att kunna startas, även
              om man hade haft tillstånd till det, kommer Vattenfall – vad jag
              förstår – ha ett svagt förhandlingsläge för att få några pengar
              för just de kärnkraftverken. Däremot tycker jag att det är rimligt
              att Vattenfall begär, och även får, kompensation för de kärnkraftverk
              som fungerar väl och som måste stängas av.
            </seg>
          </u>
          <u>
            <seg>
              Jag kan bara upprepa, och i den meningen hålla med Kent Persson
              om, att man inte bara ska titta på krona för krona eller euro
              för euro. Man måste också väga in hur Vattenfalls varumärke kommer
              att uppfattas såväl i Tyskland som i Sverige och på andra marknader
              och lägga in det i vågskålen när man fattar sitt slutgiltiga beslut
              om hur man väljer att attackera den tyska staten.
            </seg>
          </u>
          <note type="speaker">
            Anf. 76 KENT PERSSON (V):
          </note>
          <u>
            <seg>
              Herr talman! Tvistlösningsförfarandet som nu kommer att påbörjas
              är inte gratis. Det kommer säkerligen att kosta några hundra miljoner.
              Det är den storleksordningen det handlar om, och utfallet vet
              man inte. Men oavsett utfallet kommer Vattenfalls förtroende inte
              att stärkas i Tyskland. Det är givetvis problematiskt.
            </seg>
          </u>
          <u>
            <seg>
              Avslutningsvis vill jag säga att en konflikt mellan miljöhänsyn
              och ekonomi blir tydlig här. Man har genom ett demokratiskt fattat
              beslut bestämt sig för att avveckla kärnkraften på grund av miljöhänsyn.
              Det accepterar inte Vattenfall, som ser att de förlorar pengar
              och kräver kompensation. När de inte får det stämmer de staten.
              Man sätter ekonomi före miljö, och det kan vi se i flera liknande
              fall. Man måste diskutera om det är rimligt eller inte.
            </seg>
          </u>
          <note type="speaker">
            Anf. 77 Statsrådet PETER NORMAN (M):
          </note>
          <u>
            <seg>
              Herr talman! Den tyska energipolitiken är minst sagt mångfasetterad.
              Enligt de analyser och framskrivningar vi har tagit del av innebär
              beslutet att lägga ned kärnkraften att man växer sig fast i ett
              koleldat energisystem åtminstone fram till 2050, med betydande
              ökningar. Många, och jag är nog en av dem, skulle nog tycka att
              den lösningen inte är att föredra ur miljösynpunkt jämfört med
              den man hade tidigare. Här kan vi dock tycka olika.
            </seg>
          </u>
          <u>
            <seg>
              Vi fick ärva ett Vattenfall som släppte ut 100 miljoner ton om
              året genom tvivelaktiga investeringar i Tyskland. Detta kan jag
              bara beklaga. Nu måste vi se till att Vattenfall kommer på rätt
              kurs, och ett av de första stegen vi tar är att se till att utsläppen
              går ned till 65 miljoner ton till 2020.
            </seg>
          </u>
          <u>
            <seg>
              Naturligtvis måste Vattenfalls varumärke och förtroende analyseras
              kontinuerligt och vägas in när man fattar beslut om hur man ska
              lämna Tyskland. Jag är övertygad om att styrelsen har detta för
              handen, och jag kan lova Kent Persson att jag tänker ta upp frågan
              med dem och se om det behövs ytterligare åtgärder på den sidan.
            </seg>
          </u>
          <note>
            Tack för interpellationen!
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2013/14:133 om järnvägsinvesteringar
            mellan Norge och Västra Götaland
          </note>
          <note type="speaker">
            Anf. 78 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Lars Johansson har frågat mig om vad som krävs för
              att frågan om järnvägsinvesteringar mellan Norge och Västra Götaland
              ska prioriteras. Lars Johansson undrar också om det inte är dags
              att tillsammans med Norge ta fram en gemensam plan för utbyggnad
              av järnvägen för både gods- och persontrafik.
            </seg>
          </u>
          <u>
            <seg>
              Det är med stort intresse som jag och regeringen följer vad som
              händer på transportinfrastrukturområdet i våra grannländer. I
              maj i år hade jag ett möte här i Stockholm med mina kolleger i
              Danmark och Norge. Det var meningen att också Finland skulle ha
              varit med. Då informerade vi bland annat varandra om våra infrastrukturplaner.
              Jag har i dag också träffat den nytillträdde norske kollegan,
              infrastrukturministern Ketil Solvik-Olsen, här i Stockholm. Vi
              diskuterade bland annat svensk-norsk gränsöverskridande infrastruktur
              och resor och transporter, särskilt med fokus på sådana som stärker
              konkurrenskraften och ger förutsättningar för jobb och tillväxt
              i båda våra länder.
            </seg>
          </u>
          <u>
            <seg>
              Under hösten 2012 fastslog regeringen som bekant att Sverige
              ska ha ett starkt och hållbart transportsystem och presenterade
              en närmare 20-procentig ökning av medlen till transportinfrastrukturen
              under perioden 2014–2025. Totalt sett ska 522 miljarder kronor
              satsas på att förvalta och utveckla transportinfrastrukturen.
              Den 20 december 2012 gav sedan regeringen Trafikverket och länsplaneupprättarna
              i uppdrag att ta fram förslag till ny nationell plan för utveckling
              av transportsystemet och länsplaner för perioden 2014–2025 utifrån
              regeringens intentioner och riktlinjer.
            </seg>
          </u>
          <note>
            Trafikverket lämnade ett förslag till ny nationell plan för perioden
            2014–2025 till regeringen i juni 2013. Det förslaget bereds nu
            inom Regeringskansliet, och regeringen avser att ta ställning
            till förslagen under våren 2014.
          </note>
          <note type="speaker">
            Anf. 79 LARS JOHANSSON (S):
          </note>
          <note>
            Herr talman! Tack för svaret, statsrådet Catharina Elmsäter-Svärd!
          </note>
          <u>
            <seg>
              Jag skulle vilja börja med att säga att intresset för frågan
              är stort. Det är kanske lite större i dag än det var när vi hade
              interpellationsdebatten i april månad då vi också diskuterade
              samarbetet mellan Sverige och Norge. Interpellationen som är ställd
              nu är lite vidare än den vi hade i april eftersom det då enbart
              handlade om att skapa möjlighet för dubbelspår mellan Öxnered
              och den norska gränsen, strax söder om Halden.
            </seg>
          </u>
          <u>
            <seg>
              Den här interpellationen handlar om både godstrafiken och persontrafiken.
              Skälet till det är att den norska regeringen nu tydligt har sagt
              att den vill avsätta 100 miljoner kronor för att arbeta med att
              skapa järnvägsinvesteringar mellan Sverige och Norge.
            </seg>
          </u>
          <u>
            <seg>
              Jag har med viss förvåning noterat att Catharina Elmsäter-Svärd
              i SVT:s Västnytt sagt att det från svensk sida inte är någon prioriterad
              fråga. I andra sammanhang har hon påpekat att i den infrastrukturplan
              som Trafikverket arbetat fram – det lades fram förslag i somras
              – och som regeringen nu arbetar vidare med fram till i vår är
              den inte heller prioriterad.
            </seg>
          </u>
          <u>
            <seg>
              Mot bakgrund av vad som har hänt på transportområdet i västra
              Sverige förvånar det mig något. Låt mig gå igenom några fakta
              som det är viktigt att komma ihåg. Till att börja med bor det
              två och en halv miljon människor i Osloområdet. Det är hälften
              av den norska befolkningen. De har väldigt mycket gemensamt med
              Sverige vad gäller transportfrågor. Mycket av importen och exporten
              går från Oslo och söderut, inte minst till Göteborg och Göteborgs
              hamn där stora båtar går in. Containerfartyget Maersk tar 18 000
              containrar. Sådana fartyg kan inte gå till Norge utan stannar
              i Göteborg. Det innebär att mycket av containertrafiken i stället
              går på väg mellan Göteborg och Oslo. Det är ett exempel.
            </seg>
          </u>
          <u>
            <seg>
              Järnvägen mellan Göteborg och Oslo är oerhört ineffektiv. Den
              är långsam. På vissa sträckor genom Dalsland går tågen i 87 kilometer
              i timmen. Det tar betydligt längre tid att åka tåg än att åka
              bil. Med personbil åker man från Göteborg till Oslo på tre timmar.
              Med lastbil tar det tre och en halv timme, och om man åker på
              järnväg tar det sju timmar. Det innebär att transporterna på väg
              får allt större betydelse.
            </seg>
          </u>
          <u>
            <seg>
              Vi kan notera att trafikökningen är kraftig. Kapacitetsutredningen
              sade redan för ett år sedan att det fram till 2025 handlar om
              en ökning med 75 procent. Jag kan konstatera att vi de senaste
              åtta åren fått en ökning med 40 procent och nu är uppe i 700 000
              lastbilstransporter över Svinesund. Inom bara några år kommer
              vi att vara uppe i en miljon lastbilstransporter över Svinesund.
              Det betyder att vi måste vidta åtgärder nu. Om vi ska klara klimatmålen
              måste det finnas kollektiva transportmöjligheter.
            </seg>
          </u>
          <note type="speaker">
            Anf. 80 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! När det gäller Norge har de, precis som Sverige,
              sett över sin kommande långsiktiga nationella plan, hur den bör
              eller behöver se ut. De har ungefär samma behov som vi runt storstäderna.
              Inte minst tittar de på pendlingen runt Oslo och hur den ska byggas
              ut. Den tidigare regeringen i Norge fattade det beslut som den
              nya regeringen nu har kompletterat, och byggnationen av sträckan
              från Oslo mot Sarpsborg påbörjas snart. Det kommer att pågå framåt
              2026. Den sista delen till Halden har aviserats till att kunna
              byggas tidigast 2030. Där har ingenting förändrats i den nya regeringens
              plan som nyligen antagits. Däremot är det alldeles riktigt som
              Lars Johansson säger att de sagt sig vilja avsätta 100 miljoner
              kronor för andra planer, för järnvägsplaner. En sådan skulle kunna
              vara Oslo–Göteborg.
            </seg>
          </u>
          <u>
            <seg>
              När vi träffades i dag gick vi igenom och jämförde våra planer
              och tidsperspektiv. Om vi kopplar det till huruvida vi, eller
              jag, från svensk sida prioriterat den sträckan kan jag säga att
              SVT-intervjun mer handlade om vad som var prioriterat i Trafikverkets
              förslag. Jag försöker svara uppriktigt på sådana frågor. I Trafikverkets
              förslag för de kommande åren är den sträckan inte prioriterad,
              vilket jag också sagt. Den finns dock med som en namngiven brist
              just utifrån långsiktighet och framförhållning.
            </seg>
          </u>
          <u>
            <seg>
              Man ser att godset kommer att öka. Därmed kommer också Göteborgs
              hamn att ytterligare växa. Inte minst kommer behovet av godstransporter
              att öka mellan Oslo och Göteborg, precis som Lars Johansson sade.
            </seg>
          </u>
          <u>
            <seg>
              Det vi i dag talade om, kan jag avslöja för Lars Johansson i
              denna mycket trånga krets, var att våra departement tillsammans
              ska sätta sig ned och se vilka förutsättningar det finns för ökad
              kapacitet samt vilka behov det finns. Det handlar dels om vad
              som behöver göras i närtid, dels om att få in det hela i en långsiktig
              planering.
            </seg>
          </u>
          <u>
            <seg>
              Den planering vi nu håller på med sträcker sig till 2025. Vi
              har också en ny planprocess på gång där man kan göra ändringar
              beroende på vad som händer och sker. Norge har ett liknande arbetssätt.
              Här har vi sagt att våra departement ska se hur vi kan jobba tillsammans.
              Det gäller framför allt det nu aktuella projektet, men vi har
              även tittat på ett annat gränsöverskridande projekt.
            </seg>
          </u>
          <u>
            <seg>
              Med det sagt vill jag vara tydlig med att det inte finns med
              i det förslag som Trafikverket presenterat för de närmaste åren.
              Det finns inte heller med i Norges förslag. Frågan är vad vi gör
              för att kunna fortsätta att planera framåt och kunna följa den
              utveckling som sker, och vi har då sagt: Låt oss titta på det
              tillsammans.
            </seg>
          </u>
          <note type="speaker">
            Anf. 81 LARS JOHANSSON (S):
          </note>
          <u>
            <seg>
              Herr talman! Jag tackar så mycket för den informationen. Låt
              mig bara göra det lilla tillägget att den rödgröna regeringen
              i Norge i april lade fram ett förslag som innebar att man skulle
              bygga 68 kilometer dubbelspår söder om Moss. Det arbetet påbörjas
              nu.
            </seg>
          </u>
          <u>
            <seg>
              Jag kan notera att det tog tio år från det att man 2003 beslutade
              – det var S-regeringen som gjorde det – att vi måste ha ett dubbelspår
              mellan Trollhättan och Göteborg samt en fyrfilig väg till att
              få den färdig. Om vi ska göra någonting som ger effekt i någorlunda
              närtid är det därför ganska bråttom. Man måste fatta beslut nu.
            </seg>
          </u>
          <u>
            <seg>
              Det är glädjande att det pågår en diskussion om möjligheten till
              samarbete. Jag ser oerhört positivt på det och på att man kanske
              i första hand koncentrerar sig på möjligheterna att öka godstransporterna
              på järnväg. I dag är det bara några procent som går på järnväg.
              Dessutom är det problem att samsas med pendeltågstrafiken. Ett
              av våra grundläggande problem på västkusten är att vi har mycket
              godstrafik och persontrafik på samma spår. Därför är diskussionen
              om att skapa bättre persontrafikmöjligheter med höghastighetståg
              mellan Oslo och Köpenhamn en viktig långsiktig fråga. Den finns
              med just för att klara persontrafiken. Man måste alltså ha med
              båda delarna för att hela systemet ska fungera.
            </seg>
          </u>
          <u>
            <seg>
              Jag tycker att det är oerhört viktigt att i de samtal som nu
              ska föras ha med båda dessa perspektiv. Det finns redan ett arbete
              framtaget av Skåneregionen, Göteborgs stad, Oslo och Köpenhamn
              om att på lång sikt bygga en höghastighetsjärnväg mellan de två
              stora städerna Oslo och Köpenhamn. Det bor åtta miljoner människor
              i det här området. Ungefär var tredje nordbo bor alltså i det
              område som en sådan järnvägssträcka skulle ha betydelse för.
            </seg>
          </u>
          <u>
            <seg>
              På lång sikt skulle det innebära att vi kunde reducera flygtrafiken
              högst avsevärt och dessutom skapa större möjligheter för affärskontakter,
              arbetsmarknad och liknande. Det har stor betydelse eftersom vi
              vet att arbetsmarknadsregionerna blir allt större, och därmed
              får trafiken och de kollektiva trafikmöjligheterna också en allt
              större betydelse.
            </seg>
          </u>
          <u>
            <seg>
              Mot den bakgrunden undrar jag om infrastrukturministern har uppmärksammat
              att det finns två parallella spår att diskutera, dels godstrafiken,
              dels persontrafiken, men med olika lösningar. Kommer det att finnas
              med i de samtal som ska föras mellan departementen i Sverige och
              Norge?
            </seg>
          </u>
          <note type="speaker">
            Anf. 82 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Det är inte konstigt att det finns en diskussion
              beträffande godset när vi ser hur Göteborgs hamn utvecklas till
              att bli Skandinaviens stora hamn. Vi ser hur trångt det kan vara
              för den allt större mängden gods som ska till storstadsregionerna,
              av vilka Oslo är en. Persontrafiken ökar i och med de allt större
              arbetsmarknadsområdena där varken kommun-, läns-, region- eller
              landgräns är ett hinder när vi vill förflytta oss.
            </seg>
          </u>
          <u>
            <seg>
              Samtidigt måste man vara observant på vilka kostnader man är
              beredd till. Om jag förstår diskussionerna rätt tittar man på
              den norska sidan i första hand på godstrafik på järnväg, som man
              vill planera för och se på förutsättningarna för. Det handlar
              snarast om de höga hastigheterna upp till max 250 kilometer i
              timmen. Det kanske inte är det man menar när man resonerar om
              persontrafik på järnväg som komplement eller konkurrent till flyget,
              beroende på hur man ser det. Då kanske det är andra hastigheter.
            </seg>
          </u>
          <u>
            <seg>
              Jag har varit i kontakt även med min danska kollega, som också
              gör stora investeringar i järnvägen. Där poängterar man inte heller
              de höga hastigheter som allmänt kommer på tal när man pratar om
              höghastighetståg, utan snarare behovet av att kunna åka sömlöst
              med en biljett och ta sig fram på ett bra sätt med smidighet i
              administrationen.
            </seg>
          </u>
          <u>
            <seg>
              Det som framför allt pekas ut i Trafikverkets kapacitetsutredning,
              som vi haft som underlag och som många tyckt varit bra i stora
              delar, är godsstråken och hur vi får mer gods på våra järnvägar.
              Arbetet med den här sträckan har man pekat ut som en viktig åtgärd.
              Jag har lyft in detta i diskussionen med Norge och sagt att vi
              bör titta på det i första hand.
            </seg>
          </u>
          <u>
            <seg>
              Vi har tittat på om man skulle bygga dubbelspår på den del som
              är kvar. Det är väl alldeles utmärkt att vi nu har Bana väg i
              Väst på plats. Mellan Göteborg och Trollhättan är det bra och
              nya spår, och det ser hyfsat ut med fortsättningen. Men för den
              sista biten som är kvar och som man skulle behöva göra någonting
              åt är kostnaden uppskattningsvis 17 miljarder. Genomför man hela
              paketet går det åt väldigt mycket pengar. Då kan jag tycka att
              det är rimligt att se när i planeringsprocessen man kan få in
              det här så att det geografiskt stämmer överens med övriga landets
              behov av investeringar. Där måste man prioritera.
            </seg>
          </u>
          <u>
            <seg>
              Nu är det möjligt att Lars Johansson sitter på en extrakasse
              med pengar. Det är till sist där man ramlar ned. Det finns ett
              otroligt stort behov av mer infrastruktur över hela landet. Det
              finns knappt någon landsända där man inte tycker att det borde
              finnas mer. Då kan jag tycka att man får jobba på såväl kort och
              medellång som lång sikt. Man måste kunna hantera de situationer
              som uppstår samtidigt som man förmår planera och tänka långsiktigt.
              I den ambition för Sverige och Norge som vi har pratat om i dag
              ingår att titta på både hur förutsättningarna ser ut nu och på
              medellång sikt och vad man skulle vilja uppnå på längre sikt,
              efter 2025. Det kanske rent av är fråga om ett 20-årsperspektiv.
            </seg>
          </u>
          <note type="speaker">
            Anf. 83 LARS JOHANSSON (S):
          </note>
          <u>
            <seg>
              Herr talman! Det är intressant att infrastrukturministern ser
              det här som ett viktigt område. Jag vill inte vara alltför retorisk
              nu. Om man ska få fram snabba persontransporter är det en viktig
              förutsättning att man inte behöver konkurrera med godstrafiken.
              Jag tycker att man ska ha som ambition att få över huvuddelen
              av godstrafiken på järnväg. Då får vi en konkurrenssituation med
              persontrafiken, och det är det som gör att man också måste se
              den andra möjligheten.
            </seg>
          </u>
          <u>
            <seg>
              Jag är naturligtvis klar över att det här kostar pengar. Men
              banan mellan Oslo och Göteborg är vad jag vet just nu den enda
              fråga där den norska regeringen och den svenska regeringen för
              en diskussion med gemensamma ambitioner till en lösning. Det är
              väldigt viktigt att vi skapar en dialog, men vad jag är ute efter
              är att det nu också gäller att gå vidare med planfrågor och skapa
              ett gemensamt projekt, kanske i form av ett gemensamt bolag.
            </seg>
          </u>
          <u>
            <seg>
              När det gäller godstransporterna kan jag tänka mig att också
              industrin kan vara med och finansiera en del. Infrastrukturministern
              vet sedan tidigare att vi har lagt fram ett särskilt förslag om
              vägslitageavgifter för tunga fordon. Under den här perioden skulle
              det inbringa 46 miljarder. Det har vi som ett viktigt inslag i
              den socialdemokratiska infrastrukturplanen. Det är klart att en
              hel del av de pengarna ska gå till långsiktiga järnvägsinvesteringar.
              Om vi ser de här frågorna som synnerligen väsentliga måste vi
              också med gemensamma krafter vara beredda att göra tydliga prioriteringar
              – precis som när det gällde järnvägen mellan Trollhättan och Göteborg
              2003 – eftersom detta har en sådan oerhört stor betydelse.
            </seg>
          </u>
          <note type="speaker">
            Anf. 84 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Det pågår även en annan diskussion. Sverige driver
              ett arbete för fri rörlighet inom Europa och bättre transporter
              över gränserna, inte minst med järnvägen. Det handlar om en godskorridor
              från Stockholm ned till Palermo. Också Norge är med i det arbetet
              för att se var de ska haka på. Godset ska vidare ut genom i stort
              sett sju länder i Europa. Den godskorridordiskussionen är viktig
              för Norge och ska förstärkas, men det är lika viktigt att vi gör
              det gemensamt.
            </seg>
          </u>
          <u>
            <seg>
              Vad som är lite intressant är det vi fick höra här på slutet.
              De 46 miljarder som den samlade oppositionen vill ta in genom
              en lastbilsskatt från en hårt pressad åkerinäring ska uppenbarligen
              räcka till mycket, inte bara till det här projektet, utan till
              i stort sett allting. Låt oss se i ordnade former vad som kan
              göras, när det kan göras, vad det kostar och hur det ska finansieras.
              Den nya planeringsprocess som sätter i gång 2014 ger bättre förutsättningar
              än vad som funnits tidigare. Men till syvende och sist måste det
              alltid komma pengar.
            </seg>
          </u>
          <u>
            <seg>
              Det är bra att Lars Johansson har lyft fram den här frågan. Vi
              har nu fått möjlighet att fortsätta den interpellationsdebatt
              vi hade i våras, och det har hänt lite saker under tidens gång.
              Vi har haft ett väldigt bra samtal med den nya norska regeringen.
              Jag har haft jättebra samtal med de tidigare också. Vi fortsätter,
              eftersom det finns ett starkt behov grannländer emellan av att
              planera tillsammans ibland.
            </seg>
          </u>
          <note>
            Överläggningen var härmed avslutad.
          </note>
          <note>
            19 § Svar på interpellation 2013/14:141 om ökande olaglig trafik
            i Sverige
          </note>
          <note type="speaker">
            Anf. 85 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Monica Green har frågat mig vad jag avser att göra
              för att snabbt komma till rätta med den olagliga inrikestrafiken
              och vad jag tänker göra för att cabotagereglerna ska följas.
            </seg>
          </u>
          <u>
            <seg>
              Jag höll personligen i ett möte med berörda aktörer den 25 september
              i år. Jag har själv varit ute och åkt lastbil om natten och följt
              hur situationen ser ut. Min uppfattning är att utförare och tillsynsmyndigheter
              nu närmar sig en gemensam syn på vad som skulle kunna vara lämpliga
              åtgärder för att förbättra regelefterlevnaden inom yrkestrafiken
              på väg. När det gäller frågan om klampning vill jag påminna om
              att regeringen den 30 maj i år gav Transportstyrelsen i uppdrag
              att återkomma med fördjupade analyser om konsekvenserna av att
              införa en möjlighet för polisen att hindra fortsatt färd genom
              att låsa fast hjulen på fordon. Jag avser förstås att skyndsamt
              bereda de åtgärdsförslag som Transportstyrelsen förväntas presentera
              i sin redovisning av regeringens tilläggsuppdrag om regelefterlevnad
              inom yrkestrafiken på väg. Att följa bestämmelserna om tillfälliga
              nationella inrikestransporter, cabotagetransporter, är bara en
              del av de villkor som vägtransportmarknaden har att följa. För
              mig är det av vikt att nya åtgärder eller bestämmelser måste grundas
              på en verifierbar problembild. Jag avser självklart att fortsatt
              verka för god tillsyn och kontrollerbara bestämmelser för yrkestrafiken
              på väg.
            </seg>
          </u>
          <u>
            <seg>
              Avslutningsvis vill jag informera om att regeringen har för avsikt
              att införa trängselskatt och infrastrukturavgifter för utländska
              fordon senast den 1 januari 2015. Transportstyrelsen fick i torsdags
              i uppdrag att sätta i gång det arbetet. Regeringen återkommer
              om detta i budgetpropositionen för 2015.
            </seg>
          </u>
          <note type="speaker">
            Anf. 86 MONICA GREEN (S):
          </note>
          <u>
            <seg>
              Herr talman! Jag tackar Catharina Elmsäter-Svärd för svaret.
              Nu står vi här igen; jag vet inte för vilken gång i ordningen.
              Jag har börjat räkna ronder och tänker att vi väl snart ska vara
              framme vid att få någon form av åtgärder.
            </seg>
          </u>
          <u>
            <seg>
              Det är en hårt pressad åkerinäring, precis som Catharina Elmsäter-Svärd
              sade i sitt förra debattinlägg. Den seriösa åkerinäringen håller
              på att konkurreras ut av den oseriösa näringen. Den känner sig
              förtvivlad och lämnad åt sitt öde för att vi politiker inte ser
              till att lagar och regler följs här i landet.
            </seg>
          </u>
          <u>
            <seg>
              Mer än 40 procent av den tunga trafiken utgörs av utländska åkare.
              Alla är inte oseriösa, men många är skrupelfria arbetsgivare som
              utnyttjar chaufförer under slaveriliknande förhållanden. De följer
              inga vilotidsregler och absolut inga kollektivavtal utan betalar
              slavlöner. Så kan vi inte ha det på våra vägar. Det är bedrövligt
              att människor utnyttjas på detta sätt.
            </seg>
          </u>
          <u>
            <seg>
              Vi socialdemokrater vill att alla som jobbar i detta land, oavsett
              om man jobbar i en byggfirma, kör på vägarna eller är någon annanstans,
              ska ha samma villkor. Vi vill inte ha ett A- och ett B-lag.
            </seg>
          </u>
          <u>
            <seg>
              Vi vet att regeringen vill det eftersom man inte stoppade Laval
              utan till och med underlättade för arbetsgivarna att stoppa bygget
              när facket ville sätta in stridsåtgärder.
            </seg>
          </u>
          <u>
            <seg>
              Det här är en stor fråga. Vi ser att den borgerliga regeringen
              vill hjälpa till att få in låglönejobb.
            </seg>
          </u>
          <u>
            <seg>
              När jag sätter dessa problem i ett större sammanhang ser jag
              ett mönster. Problemet på vägarna är stort nog, men eftersom jag
              ser oviljan hos den borgerliga regeringen i andra fall tror jag
              att också detta handlar om ovilja även om Catharina Elmsäter-Svärd
              har ett gott uppsåt och säger att hon träffar representanter.
              Men det förhalas, försenas och försvåras för de seriösa åkarna.
            </seg>
          </u>
          <u>
            <seg>
              Trafikutskottet var enigt. Åtta partier ställde sig bakom krav
              på regeringen. Ändå kommer regeringen inte med åtgärder. Jag ser
              det inte som något annat än att man försöker försena åtgärderna.
            </seg>
          </u>
          <u>
            <seg>
              Vi socialdemokrater har lagt fram en rad förslag. Vi har en särskild
              lastbilsmotion, Hållbara lastbilstransporter , där vi har en mängd
              förslag till åtgärder för att komma till rätta med dessa problem.
            </seg>
          </u>
          <u>
            <seg>
              Några åtgärder är snabba; andra tar längre tid. En snabb åtgärd
              är att vi direkt kan säga att man måste ha frakthandlingar med
              i bilen som visar att man har det gods man påstår i bilen. Det
              ska gå lätt att kontrollera. Det är något vi snabbt kan införa.
            </seg>
          </u>
          <u>
            <seg>
              Det ska givetvis också vara lättare att hålla fordon i kvarstad,
              bötesbeloppet ska höjas och de som beställer transporterna ska
              ta ett mycket större ansvar.
            </seg>
          </u>
          <u>
            <seg>
              Det finns saker som går snabbt att göra, men Catharina Elmsäter-Svärd
              sätter i system att försöka förhala. Jag förstår att det är den
              borgerliga regeringens strategi, för ni vill få in låglönejobb
              i vårt land.
            </seg>
          </u>
          <note type="speaker">
            Anf. 87 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Vi kanske ska ta diskussionen på flera olika nivåer.
              Vad är det egentliga problemet för Monica Green och Socialdemokraterna?
            </seg>
          </u>
          <u>
            <seg>
              Vår gemensamma åsikt är att åkerinäringen har en tuff konkurrenssituation,
              bland annat på grund av konjunkturen som också påverkar mängden
              transporter. Vissa delar av åkerinäringen har dock inte samma
              situation som fjärrtrafiken, där konkurrensen från utländska åkare
              är större.
            </seg>
          </u>
          <u>
            <seg>
              Vi borde vara överens om att det ska vara samma krav på att följa
              de regler som gäller oavsett vem som kör. Vi borde vara överens
              om att det är rimligt att man har sjysta villkor när man arbetar.
            </seg>
          </u>
          <u>
            <seg>
              Jag tror också att vi delar uppfattningen att vi är medlemmar
              i EU och vad det för med sig i form av rättigheter och skyldigheter.
            </seg>
          </u>
          <u>
            <seg>
              Vad gäller den där dagen i Vaxholm stod det Go home på stora
              plakat. Där fanns ingen känsla för den fria rörligheten och strävan
              hos människor att söka sig till jobb och utveckling.
            </seg>
          </u>
          <u>
            <seg>
              När det gäller utstationeringsdirektivet finns en grupp som tittar
              på hur man både kan förhålla sig till direktivet och balansera
              kravet på fri rörlighet, som ingår i paketet att vara medlem i
              EU.
            </seg>
          </u>
          <u>
            <seg>
              Monica Green nämner de förslag som Trafikutskottet hade och den
              motion som Socialdemokraterna har lagt fram. Jag vill passa på
              att ställa några frågor som Monica Green kanske kan besvara så
              att jag tänker rätt.
            </seg>
          </u>
          <u>
            <seg>
              På vilket sätt gynnas näringen av att man vill förbjuda egenföretagare?
              På vilket sätt gynnas näringen av att man vill stoppa handeln
              över gränserna?
            </seg>
          </u>
          <u>
            <seg>
              Jag tror att det är ganska viktigt, för mycket av EU-medlemskapet
              och möjligheterna på den inre marknaden handlar om rörlighet på
              ett bra sätt.
            </seg>
          </u>
          <u>
            <seg>
              Det uppdrag vi har givit Transportstyrelsen och Rikspolisstyrelsen
              handlar bland annat om hur man kan identifiera dem som inte kör
              på lagligt sätt och hur man kan förhindra fortsatt framfärd.
            </seg>
          </u>
          <u>
            <seg>
              Vi har haft denna diskussion många gånger, och varje gång säger
              jag att förslaget kommer i mars. Även om vi har denna debatt även
              nästa månad kommer förslaget fortfarande i mars.
            </seg>
          </u>
          <u>
            <seg>
              Bland annat har man med författningsförslag till förändringar
              som gör det möjligt att ha en vägkantskontroll. Man ska kunna
              titta på papper som ett sätt att se att personerna i fråga har
              rätt tillstånd.
            </seg>
          </u>
          <u>
            <seg>
              Klampning ingick i det särskilda uppdrag som vi gav. Det handlar
              inte om utan hur det ska kunna göras på ett rättssäkert sätt.
              Jag tror att det är lika viktigt för alla parter att man har det
              med sig.
            </seg>
          </u>
          <u>
            <seg>
              Viktigt är att vi skärpte beställaransvaret med en påföljd. Här
              behövs det nog mer av både utbildning och informationsinsatser,
              och det är något som Transportstyrelsen kommer att göra. Även
              branschen känner att kunskapen om att vara en god beställare måste
              finnas hos många fler.
            </seg>
          </u>
          <u>
            <seg>
              Vi måste jobba med frågan på många olika håll.
            </seg>
          </u>
          <u>
            <seg>
              Det är bra att vi har möjlighet att transportera smart, ekonomiskt
              och effektivt även över landgränser. Därför är cabotage i grunden
              bra. Det är den otillåtna yrkestrafiken vi ska komma åt.
            </seg>
          </u>
          <note type="speaker">
            Anf. 88 MONICA GREEN (S):
          </note>
          <u>
            <seg>
              Herr talman! Först till frågorna. Vi tänker inte förbjuda egenföretagare,
              och vi är för att man får transportera över gränserna. Vi har
              dock sagt att om man inte kommer till rätta med de ökande problemen
              kan vi tänka oss en timeout för cabotagereglerna för att sätta
              press.
            </seg>
          </u>
          <u>
            <seg>
              Vi vill att cabotagereglerna och cabotagetransporterna ska fungera
              men kan som sagt tänka oss en timeout tills vi har rett ut det.
              Jag hoppas dock att det inte ska behövas ett stopp utan att regeringen
              kommer med åtgärder inom en snar framtid.
            </seg>
          </u>
          <u>
            <seg>
              När så mycket som över 40 procent av transporterna i landet görs
              av utländska åkare måste vi börja fundera på om det är lika villkor
              för alla. Jag ser att det inte är det.
            </seg>
          </u>
          <u>
            <seg>
              De utländska åkarna betalar till exempel inget för att slita
              ned våra vägar. Det tycker vi socialdemokrater är orättvist. Vi
              tycker att det vore mer rättvist om vi hade liknande regler som
              andra länder. När svenska åkare kommer ut på andra länders vägar
              får de betala för sig, men här får utländska åkare slita ned våra
              vägar. Sedan får vi med skattemedel se till att de blir åkbara
              igen. Det är fel att det är så.
            </seg>
          </u>
          <u>
            <seg>
              Vi vill gynna miljövänliga bilar. Vi vet att den svenska bilparken
              är miljövänlig och modern. Den svenska åkerinäringen skulle gynnas
              om vi kunde ta betalt av de utländska åkarna.
            </seg>
          </u>
          <u>
            <seg>
              Det gynnar inte att dra ned på vägunderhållet, som Catharina
              Elmsäter-Svärd gör nästa år. Det blir bara svårare för åkarna,
              oavsett om de är utländska eller svenska.
            </seg>
          </u>
          <u>
            <seg>
              Nej, Catharina Elmsäter-Svärd, när facket tar till stridsåtgärder
              handlar det inte om att man ska skicka hem arbetare. Tvärtom ska
              man se till att de arbetare som är här har samma villkor. Det
              kan inte vara så att en arbetare som är född i Sverige och har
              svenska villkor ska ha 85, 90 eller 100 kronor i timmen medan
              det står någon från Lettland eller Polen bredvid och har 35 kronor
              i timmen.
            </seg>
          </u>
          <u>
            <seg>
              Vi kan inte acceptera det, och facket kunde inte acceptera det.
              Jag tycker att det är helt rätt. Facket har fått rätt i efterhand,
              men ni i den borgerliga regeringen uppmuntrade att det skulle
              gå till på det sättet – att det skulle vara ett A- och ett B-lag.
              Jag ser därför systemet i hur ni behandlar denna fråga. Ni försöker
              försena, förhala och försvåra för de seriösa åkarna när det gäller
              att hålla kvar en bra näring.
            </seg>
          </u>
          <u>
            <seg>
              Vi vill att det här ska fungera, vi vet vilket tryck det är och
              vi vill att vi ska ha ett miljövänligare sätt att transportera
              godset på, både på järnvägen och på vägen. Vi kan inte ta bort
              lastbilarna, men vi vill ha dem så miljövänliga som möjligt.
            </seg>
          </u>
          <u>
            <seg>
              De som kör här ska ha samma villkor. Vi tycker inte att det är
              rimligt att de är här och utnyttjas under slavliknande förhållanden,
              som jag sade i mitt förra inlägg. Vi tycker inte att det är rätt
              att man sliter sönder våra vägar utan att betala för sig. Vi tycker
              att det ska vara lika villkor, och den borgerliga regeringen förhalar
              åtgärderna.
            </seg>
          </u>
          <note type="speaker">
            Anf. 89 PETER PERSSON (S):
          </note>
          <u>
            <seg>
              Herr talman! För åtskilliga människor i vårt land är lastbilen
              inte bara ett arbetsredskap utan också ett hem, en sovplats, en
              matplats och en viloplats där de lagar sin mat i trangian utanför
              på asfalten, där de har sina färskvaror strax intill reservdäcket,
              där duschen lånas på en närliggande bensinmack och där lönen ligger
              på kanske 3 000–5 000 kronor.
            </seg>
          </u>
          <u>
            <seg>
              Det är inte de människor som kör och som kommer från andra länder
              som vår kritik riktar sig emot. Det är mot deras usla villkor.
              Alla som arbetar i vårt land ska ha likvärdiga ekonomiska och
              sociala villkor. Det har varit svensk arbetarrörelses utgångspunkt
              sedan den en gång bildades.
            </seg>
          </u>
          <u>
            <seg>
              Lika lön för lika arbete – ett fattigt löfte om att man inte
              ska dumpa lönen. Kring detta har jag, Monica Green och många andra
              haft åtskilliga debatter med nuvarande och tidigare infrastrukturministrar,
              ty transportnäringen är en bransch där 10 000 företag och 100
              000 chaufförer i dag hotas av utplåning.
            </seg>
          </u>
          <u>
            <seg>
              I spåren av konkurser och nedlagda verksamheter ser vi att säkerheten,
              skyddet och chaufförernas villkor åsidosätts. Det finns egentligen
              tre eller fyra ganska enkla nycklar att vrida om för att förhindra
              det.
            </seg>
          </u>
          <u>
            <seg>
              För det första att se till att svenska kollektivavtal gäller
              i Sverige och att fackföreningar ska ha rätt att vidta stridsåtgärder
              för att hävda dem. Det krävs alltså att lex Laval rivs upp. Är
              ministern beredd att vara med på ett sådant initiativ?
            </seg>
          </u>
          <u>
            <seg>
              För det andra att utländska företag som verkar i Sverige ska
              ha någon tydligt identifierbar som ansvarar och som man kan ställa
              till svars för brister.
            </seg>
          </u>
          <u>
            <seg>
              För det tredje att utplåna förutsättningen för så kallad falsk
              F-skattsedel. Med det menar jag och vi att en uppdragsgivare tvingar
              på dig att bli egenföretagare och arbeta med usla villkor.
            </seg>
          </u>
          <u>
            <seg>
              För det fjärde skulle man kunna tillse att alla chaufförer som
              finns ute på vägarna är anställda av ett identifierat åkeri –
              det åkeri som behärskar ekipaget.
            </seg>
          </u>
          <u>
            <seg>
              Enbart dessa fyra nycklar skulle kunna starta rättvisa och stoppa
              rovdrift. Är ministern beredd att gå med på något av dessa krav?
            </seg>
          </u>
          <note type="speaker">
            Anf. 90 LARS JOHANSSON (S):
          </note>
          <u>
            <seg>
              Herr talman! Jag tänker inte upprepa Peter Perssons krav. Så
              här inledningsvis kan jag bara konstatera att vi i den socialdemokratiska
              motionen har lagt fram 22 krav på hur man skulle kunna komma till
              rätta med den osunda konkurrens som finns inom åkeribranschen
              i Sverige.
            </seg>
          </u>
          <u>
            <seg>
              Jag vill också säga – det är viktigt att komma ihåg det – att
              vi naturligtvis inte är emot egenföretagare eller egna åkerier
              där man har sin egen lastbil och kör. Den typen av verksamheter
              har vi naturligtvis ingenting emot alls.
            </seg>
          </u>
          <u>
            <seg>
              Däremot tycker vi att det är väldigt osunda regler som alltmer
              har kommit att gälla och där man har konstiga anställningsförhållanden
              i stället för att ha riktiga anställda på de olika åkerierna.
              Det gäller både de företag som är verksamma i Sverige och de som
              är här och transporterar varor på svenska vägar. Det måste vara
              anställda människor med riktiga avtal.
            </seg>
          </u>
          <u>
            <seg>
              Vi vill själva ha riktiga löne- och anställningsvillkor, och
              det måste också gälla dem som ska transportera varor i Sverige
              – liksom i andra länder, för övrigt. Det är dock bara i Sverige
              vi kan förfoga över frågorna.
            </seg>
          </u>
          <u>
            <seg>
              Detta är en utveckling som har varit allvarsam under längre tid
              inom åkeribranschen. Där kan vi notera att vi dessutom fått ett
              allt större inslag av kriminalitet på grund av att våra myndigheter
              i Sverige har en alltför slapp attityd eller för lite regelverk
              att hålla sig till när det inte fungerar inom åkeribranschen.
              Det måste vi ändå ta till oss.
            </seg>
          </u>
          <u>
            <seg>
              Jag möter detta ofta när jag träffar fackligt aktiva inom Transportarbetarförbundet.
              Men också inom åkeriföreningar pekar man på förhållandet att det
              hela tiden pågår olika former av kriminell verksamhet. Det har
              uppmärksammats i medierna att det stjäls bränslen och att människor
              inte följer lagar och avtal på ett riktigt sätt i Sverige. Vi
              måste ta till oss denna situation.
            </seg>
          </u>
          <u>
            <seg>
              När jag lyssnar på interpellationssvaret, Catharina Elmsäter-Svärd,
              måste jag säga att du pratar mycket om att man ska göra fördjupade
              analyser och så vidare. Jag vill påstå att de analyserna har funnits
              under längre tid. När vi träffar representanter från Transportstyrelsen
              här i riksdagen, vilket vi gjorde för inte särskilt länge sedan,
              tycker jag inte att det finns någon riktig känsla för att man
              måste vidta åtgärder.
            </seg>
          </u>
          <u>
            <seg>
              När vi träffar polisen både i trafikutskottet och vid andra tillfällen
              tycker jag inte att de heller har någon riktig koll på vad detta
              handlar om – att man har muskler för att agera.
            </seg>
          </u>
          <u>
            <seg>
              I frågan om klampning har vi noterat att man har haft väldiga
              bekymmer för vad som händer om man klampar ett fordon. Risken
              är att varorna – om det till exempel är livsmedel – förstörs eller
              att de blir stulna om ekipaget blir stående på vägen. Men det
              är bara ett problem första eller andra gången. Sedan kommer de
              som beställer att lära sig att man måste använda sig av ett seriöst
              åkeriföretag som har ordning och reda och där man har riktiga
              avtal och riktiga däck och där man kör enligt de regler som gäller.
            </seg>
          </u>
          <u>
            <seg>
              Därför kommer vi snabbt över på beställaransvaret. Där menar
              jag att vi gemensamt har ett ansvar. Jag kan notera att seriösa
              stora företag i Sverige skyller ifrån sig genom att peka på att
              det är underleverantörer till underleverantörer som sköter dessa
              transporter och att det är längre ned i organisationen där man
              inte tar hänsyn till den miljöpolicy som kanske finns i företaget.
              Detta måste beivras. Där måste Transportstyrelsen som har ett
              övervakande ansvar ställa tydliga krav och tala om för beställarna
              hur mycket en mils resa kostar med lastbil, och därmed basta.
            </seg>
          </u>
          <note type="speaker">
            Anf. 91 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! När det gäller trafiken ute på vägarna ska polisen
              göra besiktningar och kontroller. Vi har också ett åtagande kopplat
              till EU-bestämmelser i fråga om hur många kontroller som måste
              göras. Det är Transportstyrelsens uppgift att genomföra detta.
            </seg>
          </u>
          <u>
            <seg>
              I fråga om det uppdrag som vi har gjort skulle jag kunna säga
              att jag kan dela Lars Johanssons uppfattning om att engagemanget
              tidigare kanske har varit lite sisådär för att jobba ihop. Men
              jag tycker inte att det är det just nu. Just för att dessa frågor
              berör så många olika områden och olika myndigheters ansvarsuppgifter
              samlade vi ihop uppdraget så att i första hand Transportstyrelsen
              och Rikspolisstyrelsen tillsammans med andra myndigheter som har
              bäring på frågan i ett vidare perspektiv skulle göra detta gemensamt,
              och inte bara utifrån ett transportarbetsperspektiv utan mycket
              bredare. Det pågår just nu. De fick ett extrauppdrag tidigare
              i år som handlar bland annat om klampningen.
            </seg>
          </u>
          <u>
            <seg>
              Just nu tycker jag att branschen gemensamt, Sveriges åkeriföretag
              som träffas regelbundet med Transportstyrelsen och Rikspolisstyrelsen,
              har kommit en viktig bit framåt. Man har en gemensam verklighetsuppfattning
              om hur det faktiskt ser ut, man har gemensamt identifierat vad
              som är problemen, och nu löser man gemensamt vad som kan göras
              åt dem. Sedan kommer förslagen om huruvida vi behöver göra lagändringar
              eller författningsförändringar.
            </seg>
          </u>
          <u>
            <seg>
              Man kan tycka att det är en tråkigt långsam väg att gå. Men när
              jag började arbeta med denna fråga fanns det inte ens samma verklighetsuppfattning.
              Det har tagit tid att få det på plats, och detta är nu på gång.
            </seg>
          </u>
          <u>
            <seg>
              Peter Persson frågade om jag anser att man ska riva upp lex Laval.
              Såvitt jag förstår finns det en utredning, som kallas utstationeringsgruppen,
              som ser över detta. Låt i så fall denna grupp få arbeta vidare.
            </seg>
          </u>
          <u>
            <seg>
              Jag tycker ändå att detta blir lite märkligt. Ibland får jag
              höra från Socialdemokraterna att vi ska införa den holländska
              modellen. I klartext innebär det att man inte ska vara egenföretagare
              när man kör utan att man ska vara anställd. Nu bekräftar Peter
              Persson att alla som kör på vägarna borde vara anställda, även
              om Lars Johansson och Monica Green försöker säga någonting annat.
              Eller är det så att bara utländska chaufförer som kommer hit inte
              ska få vara egenföretagare och att de 50 procent som finns inom
              svensk åkerinäring ska få fortsätta att vara egenföretagare? Om
              det är fallet blir jag mycket skeptisk till hur man börjar sortera
              ut människor. Jag tror inte att det är där vi ska angripa problematiken.
            </seg>
          </u>
          <u>
            <seg>
              Monica Green sade att vi skulle dra ned på vägunderhållet. Det
              är mycket spännande. Om vi förutsätter att Socialdemokraterna
              skulle komma till regeringsmakten nästa mandatperiod är det kanske
              troligt att det skulle ske tillsammans med Miljöpartiet eller
              möjligtvis Vänsterpartiet, vad vet jag. Det skulle i så fall innebära
              att det första som ni får göra är att sätta er och börja förhandla
              om huruvida Förbifarten över huvud taget ska byggas genom Stockholm,
              vilket är någonting som anses som viktigt för stråk för gods oavsett
              om vi talar om Mellansverige eller inte. Miljöpartiet vill ta
              bort 10 miljarder de fyra närmaste åren från både vägunderhåll
              och nya objekt. Vilka vägar ska ni ta bort? Hur mycket bättre
              blir det för åkerinäringen då? Det är lätt att stå och tala om
              olika sådana saker.
            </seg>
          </u>
          <u>
            <seg>
              Om vi åtminstone kunde fokusera på det som Monica Green interpellerar
              om varje gång, nämligen vad vi gör i fråga om den illegala yrkestrafiken
              på väg. En viktig sak, som åkerinäringen nu själv har börjat lansera,
              är Fair Transport. Det är en viktig del när det gäller hur vi
              kan jobba gemensamt. En annan är de förslag till förändringar
              som vi ska få på bordet till den 1 mars. Då får vi några förslag
              som är genomarbetade och som dessutom går att införa.
            </seg>
          </u>
          <note type="speaker">
            Anf. 92 MONICA GREEN (S):
          </note>
          <u>
            <seg>
              Herr talman! Jag ska först svara på Catharina Elmsäter-Svärds
              frågor. Vi går till val själva på en socialdemokratisk rättvis
              miljöpolitik som ska rädda jobben och se till att vi får fler
              jobb i detta land. Sedan får vi se vilka vi samarbetar med och
              vilka som kan ställa upp på våra krav på hur vi ska få fler jobb
              på ett mer miljövänligt och sjyst sätt där vi har sjysta villkor
              och så vidare. Det är svaret på den frågan. Det är ni som drar
              ned på vägunderhållet nästa år och inte vi.
            </seg>
          </u>
          <u>
            <seg>
              Transportarbetareförbundet i Jönköping har gjort mätningar av
              godstrafiken, och det finns andra mätningar av godstrafiken som
              är mycket intressanta att följa. Det är intressant att se hur
              den utländska trafiken nu ökar och hur den seriösa näringen blir
              alltmer pressad för att det inte ställs rätt krav på bland andra
              beställarna, som Lars Johansson, och även Peter Persson, så förträffligt
              påpekade här tidigare. Man kommer inte till skott med till exempel
              klampningen eller med en så enkel sak som att det ska vara krav
              på att frakthandlingar ska finnas i bilen, som borde kunna införas
              i morgon eller när ni har regeringssammanträde nästa gång. Det
              behöver man inte utreda i flera år.
            </seg>
          </u>
          <u>
            <seg>
              I ett antal förslag för två år sedan krävde ett enigt trafikutskott
              åtgärder i fråga om hur vi skulle komma till rätta med detta.
              Vi socialdemokrater har specificerat detta ytterligare i vår lastbilsmotion.
              Där har vi en mängd förslag på hur vi snabbt ska komma till rätta
              med detta. Vi vill likställa utländska transporter som kommer
              in i Sverige med transporter som svenska åkerier bedriver så att
              de svenska åkerierna ska ha en möjlighet att överleva i denna
              tuffa konkurrenssituation.
            </seg>
          </u>
          <note type="speaker">
            Anf. 93 PETER PERSSON (S):
          </note>
          <u>
            <seg>
              Herr talman! Infrastrukturministern säger att det inte fanns
              någon samordning och inget intresse för detta innan hon tillträdde.
              Det är också ett betyg på fyra år av den moderatledda regeringens
              aktivitet på området. Sedan hon tillträdde har en sak inträffat,
              nämligen att tystnaden har ersatts av ord men ingen handling.
            </seg>
          </u>
          <u>
            <seg>
              När jag frågar om svenska kollektivavtal ska gälla i Sverige,
              sägs det att det nog ska utredas någon gång i framtiden. Ska vi
              låta någon ställas till svars när det handlar om utländska företag?
              Ja, möjligen, får jag till svar. När det gäller att ett enigt
              skatteutskott har sagt att regeringen ska komma tillbaka till
              riksdagen och redovisa såväl ekonomiska som sociala aspekter av
              ett uppenbart missbruk av F-skattsedeln för att pressa löntagares
              förhållanden går ministern till motangrepp.
            </seg>
          </u>
          <u>
            <seg>
              Hade infrastrukturministern haft en stor vilja att lösa de problem
              som vi talar om inom transportsektorn hade hon kunnat ge direktiv
              om samordning av polisen, Transportstyrelsen, Trafikverket, Skatteverket
              och Arbetsmiljöverket och involverat arbetsmarknadens parter i
              ett sådant arbete. Ett sådant samordningsuppdrag låg förr på länsstyrelserna
              och skulle lätt kunna återupptas.
            </seg>
          </u>
          <u>
            <seg>
              Jag konstaterar att beträffande denna fråga liksom andra frågor
              som gäller löntagarnas rättigheter är man inte skyndsam.
            </seg>
          </u>
          <note type="speaker">
            Anf. 94 LARS JOHANSSON (S):
          </note>
          <u>
            <seg>
              Herr talman! Jag noterar att Catharina Elmsäter-Svärd tydligt
              beskriver att det nu finns ett bättre samarbete kring hur vi ska
              komma till rätta med den illegala verksamheten och det som inte
              fungerar på våra svenska vägar. Jag tycker att det är positivt.
            </seg>
          </u>
          <u>
            <seg>
              Jag vill samtidigt säga att jag tror att Catharina Elmsäter-Svärd
              har en del att göra i regeringen i övrigt. Det här är nämligen
              jättebra, men jag kan notera en del av de beslut den borgerliga
              regeringen har tagit sedan 2006. Till exempel lyfte man bort F-skattsedeln,
              som tidigare var ett verktyg för att påtala att man var en egenföretagare
              med flera uppdragsgivare, och luddade till arbetstagarbegreppet.
              Man kan både vara arbetstagare och egenföretagare, och det har
              dansat rätt in i åkeribranschen.
            </seg>
          </u>
          <u>
            <seg>
              Där är det inte längre så att man är egenföretagare när man har
              en egen lastbil och kör på uppdrag, utan nu kan man plötsligt
              vara anställd enbart som chaufför, som företagare, i stället för
              att vara riktigt anställd i företaget. Då tillhandahåller jag
              bil, och så anställer företaget mig i stället som egenföretagare
              för att köra lastbil. På det viset kringgås regelverket. Det är
              ett exempel på det som nu sker på svensk arbetsmarknad. Där är
              Catharina Elmsäter-Svärd kanske inte direkt skyldig, men den borgerliga
              regeringen är direkt skyldig till att ha skapat en sådan möjlighet
              inom arbetsmarknaden – som vi framför allt kan se när det gäller
              åkeribranschen.
            </seg>
          </u>
          <u>
            <seg>
              Jag tar det bara som ett exempel, eftersom frågan var vad vi
              menar med egenföretagare. Vi menar att man kan vara egenföretagare
              och köra sin egen lastbil, eller också är man anställd.
            </seg>
          </u>
          <note>
            (Applåder)
          </note>
          <note type="speaker">
            Anf. 95 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Jag kan för Peter Persson, som inte brukar debattera
              med mig så ofta i den här frågan, nämna att det när det gällde
              det uppdrag som gavs till Transportstyrelsen och Rikspolisstyrelsen
              var tydligt utpekat att arbetet skulle ske i nära samarbete med
              ett antal myndigheter – alltifrån Arbetsmiljöverket till tullen,
              skattemyndigheterna, Ekobrottsmyndigheten och så vidare. Det är
              det slutarbete som kommer i mars.
            </seg>
          </u>
          <u>
            <seg>
              Eftersom vi i diskussionen har fångat upp vad som finns bland
              annat utifrån klampningen – det gäller handlingarna som ska finnas
              till hands när man gör vägkantskontroller och sådant – har vi
              tidigare i år givit ett extra uppdrag till Transportstyrelsen
              att komma fram i det arbete som ska redovisas i mars. Där gör
              man också författningsändringar eller lagförändringar för att
              kunna genomföra det.
            </seg>
          </u>
          <u>
            <seg>
              När det gäller det Monica Green avslutade med kan jag bara beklaga
              att väljarna uppenbarligen inte kommer att få veta före valet
              huruvida det faktiskt kommer att bli en förbifart eller neddragna
              vägsatsningar. Ska lastbilsskatten gå till vägarna? Vi hörde i
              en tidigare interpellationsdebatt, herr talman, att lastbilsskatten
              skulle användas till järnvägen. Det finns alltså fler frågor som
              kanske måste utredas. När det gäller regeringens satsningar på
              vägar för drift och underhåll, vilket är viktigt inte minst med
              tanke på arbetsmiljön för dem som kör på våra vägar, avsätter
              vi 155 miljarder för perioden 2014–2025 för att säkerställa att
              nivån de facto är bra.
            </seg>
          </u>
          <u>
            <seg>
              Det finns fortfarande saker kvar att göra. Jag tror att en viktig
              insats är kopplad till det näringen själv gör, alltså Sveriges
              åkeriföretag och Fair Transport. Fler måste bli duktiga på att
              vara goda beställare hela vägen och i hela kedjan, så att de som
              kör på vägarna får tid att lasta, lossa och köra utan att köra
              för fort och för riskabelt. De ska ha tid att förhålla sig till
              de regler som gäller. Det ska gälla alla, oavsett varifrån man
              kommer.
            </seg>
          </u>
          <note>
            Överläggningen var härmed avslutad.
          </note>
          <note>
            20 § Svar på interpellation 2013/14:144 om EU och Botniska korridoren
          </note>
          <note type="speaker">
            Anf. 96 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Isak From har frågat mig hur jag och regeringen
              tar emot EU:s utsträckta hand gällande Norrbotniabanan.
            </seg>
          </u>
          <u>
            <seg>
              Europaparlamentet röstade den 19 november om de två förslagen
              finansieringsförordning Fonden för ett sammanlänkat Europa och
              det transeuropeiska nätverket för transporter. Det innebär att
              vi nu närmar oss slutet på en lång och viktig förhandling om den
              europeiska transportinfrastrukturen.
            </seg>
          </u>
          <u>
            <seg>
              Jag är övertygad om att slutresultatet är positivt för Sveriges
              del. Bland annat uppdateras den tidigare TEN-T-kartan, och glädjande
              nog kan jag konstatera att kommissionen och parlamentet lyssnat
              på de argument som Sverige och Finland tillsammans har fört fram,
              det vill säga att råvaruförsörjningen är strategiskt viktig för
              Europa och därmed tillhörande transportkorridorer som säkerställer
              detta perspektiv. Detta innebär att vi förutom den nordiska triangeln
              numera har med Botniska korridoren på TEN-T-kartorna som ett nätverk
              som sammanbinder Sverige och Finland i ett nordligt perspektiv
              med europeiska kontinenten. Med korridor i TEN-T-förordningen
              avses minst tre trafikslag inom korridoren.
            </seg>
          </u>
          <u>
            <seg>
              Den nya finansieringsförordningen reglerar vilka infrastrukturprojekt
              medlemsstaterna har möjlighet att söka medfinansiering för från
              EU-budgeten. Vilken infrastruktur som ska byggas bestäms dock
              av medlemsstaterna själva. I Sveriges fall styrs medelstilldelningen
              för infrastrukturutbyggnad av den nu gällande nationella planen
              för transportssystemet 2010–2021. Nu pågår dock ett arbete med
              att fastställa den kommande nationella planen för transportsystemet
              2014–2025. I det förslag till plan som Trafikverket utarbetat
              och som har remitterats finns inga medel till Norrbotniabanan.
              Regeringen har för avsikt att under våren 2014 fastställa planen.
            </seg>
          </u>
          <note type="speaker">
            Anf. 97 ISAK FROM (S):
          </note>
          <u>
            <seg>
              Herr talman! Jag får väl säga som tidigare interpellanter: Då
              står vi här igen i en fråga som har varit uppe förut – nästan
              i alla fall.
            </seg>
          </u>
          <u>
            <seg>
              Jag ska börja med att tacka för svaret. Jag tycker att den första
              delen i svaret var bra. Det är bra att först kommissionen och
              nu parlamentet har fastställt en ny TEN-T-karta och att Botniska
              korridoren finns med. Det gör det markant mycket lättare för den
              här regeringen och för kommande regeringar – förhoppningsvis en
              S-regering – att faktiskt dra nytta av EU-finansieringen. Man
              skulle kunna säga att det är rent av nödvändigt också.
            </seg>
          </u>
          <u>
            <seg>
              Det här handlar om Sveriges konkurrenskraft framgent. Vad vill
              vi? Hur vill vi att Sveriges konkurrenskraft ska utvecklas? Ser
              vi det som att vi ska ha det som i dag och att det tidigast efter
              2025, enligt regeringens prognoser, möjligtvis kan börja projekteras
              för Norrbotniabanan – men bara kanske? Då ser vi att projekterings-
              och byggtider på minst tio år för den sträckningen gör att vi
              hamnar någonstans väldigt långt bort. Det är svårt att säga vad
              vi har för konkurrenssituation då.
            </seg>
          </u>
          <u>
            <seg>
              Vilka signaler som kommer från Sveriges regering och Sveriges
              riksdag är viktigt för hur företag ska prioritera kommande investeringar.
              Vi ser i Västerbotten tråkiga besked, senast från Sulzer Pump
              Solution i Nordmaling. De lägger ned sin verksamhet och flyttar
              till Irland. Minst 500 jobb kommer förmodligen att försvinna från
              Volvo när man flyttar monteringen från Volvo till Göteborg och
              vidare till Belgien och Frankrike. För att Volvos fortsatta produktion
              ska kunna vara kvar i Umeå krävs att Volvo och andra stora industriföretag
              kan känna att Sveriges regering och riksdag är villiga till viktiga
              infrastrukturprojekt i hela landet. Det är en förutsättning för
              att industrin ska vara konkurrenskraftig. Det är en förutsättning
              för att vår råvaruindustri ska kunna fortsätta utvecklas och investera
              för framtiden.
            </seg>
          </u>
          <u>
            <seg>
              Förslaget från Europaparlamentet gör det faktiskt också möjligt
              att fortsätta att konkret driva det här. Nu är det ganska möjligt
              att man får till det här, och då måste det bli upp till politiken
              att komma in med den senare. Orsaken till att den, precis som
              infrastrukturministern lyfte fram i svaret, inte finns med i den
              gällande planen är att regeringen faktiskt inte har prioriterat
              det här. Man har inte sett och tillskjutit medlen, och då har
              man automatiskt strukit det här viktiga transportstråket.
            </seg>
          </u>
          <u>
            <seg>
              Det är glädjande att även E12 finns med i Botniska korridoren.
              Förmodligen – det kanske infrastrukturministern kan utröna – finns
              även färjeförbindelsen Vasa–Umeå med, eftersom E12:an är uttalad
              i TEN-T-statusen för Botniska korridoren.
            </seg>
          </u>
          <note type="speaker">
            Anf. 98 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Jag tror att det är viktigt att se de olika processer
              som sker i olika medlemsstater och på EU-nivå. Det är inte alltid
              som dessa jackar i exakt. Därför måste man vara på tå i alla processer
              samtidigt.
            </seg>
          </u>
          <u>
            <seg>
              För svensk del är det, som Isak From säger, en oerhört viktig
              förutsättning för vår basnäring, vår råvaruindustri, att man har
              ordning på stråken och korridorerna för godsets väg genom Sverige
              men också in i och ut ur Sverige.
            </seg>
          </u>
          <u>
            <seg>
              På samma sätt tänker man inom EU när det gäller om man ska ha
              ett EU-mervärde. För att stärka konkurrenskraften inom EU måste
              stråken för gods hänga ihop precis som för persontransporter.
              Därför är det viktigt att tänka gränsöverskridande över landsgränser.
            </seg>
          </u>
          <u>
            <seg>
              I tidigare förslag på EU-nivå fanns inte det nordiska perspektivet
              med. Det finns ett behov i EU av råvaror, inte minst malm och
              mineraler, och det mesta kommer trots allt från de norra delarna
              av Sverige och även från Finland. Därför har det varit viktigt
              att föra in i processen att korridortänket, hela Botniska korridoren,
              måste in i EU:s planering för TEN-T.
            </seg>
          </u>
          <u>
            <seg>
              Sedan kommer det till en diskussion om hur mycket pengar som
              ska avsättas, vilka krav som ska finnas med och hur mycket EU
              egentligen betalar för de länder där man ska göra investeringarna.
              Då kommer vi till nästa steg: varje medlemsstats egen planering.
              Det är flera trafikslag som kan utgöra denna korridor enligt EU:s
              benämning korridor. Men ur ett svenskt perspektiv blir det oftast
              Norrbotniabanan, järnvägssträckningen, som blir kvar i den lucka
              som finns i Botniska korridoren.
            </seg>
          </u>
          <u>
            <seg>
              Det handlar om någonstans mellan 25 och 30 miljarder i investering
              för att bygga hela sträckan. Det finns hittills ingen regering
              som har avsatt de pengarna till att göra detta. Då funderar man
              på om vi får pengar från EU, men riktigt så fungerar det inte.
              Man får en viss del, men den allra största delen ska ändå prioriteras
              av den egna medlemsstaten.
            </seg>
          </u>
          <u>
            <seg>
              En poäng har dock Isak From. Det är att det arbete som nu har
              lagts ned på att få in Botniska korridoren i EU:s övergripande
              planering ökar förutsättningarna, oavsett regering framöver, under
              en lång tid framöver att få in detta om man väljer att prioritera
              det. Det har jag tyckt har varit viktigt och att man inte har
              försakat några möjligheter när tillfälle har givits.
            </seg>
          </u>
          <u>
            <seg>
              Det beslut som fattades i Europaparlamentet var inget nytt beslut.
              Det var exakt samma som vi hade på vårt ministerrådsmöte tidigare
              i våras och som går igenom den tunga processen bara för att bekräfta
              att det ska vara på det sättet. I den delen tycker jag ändå att
              det har varit till fördel.
            </seg>
          </u>
          <u>
            <seg>
              Egentligen är det lite samma fönster som det som öppnades för
              trafiken mellan Vasa och Umeå, möjlighet att söka TEN-T-pengar.
              Regeringen ställde sig bakom regionens och Finlands möjligheter
              att söka studier för att titta på en färjebindelse. Det fanns
              ett öppet fönster för det som kallas för Motorways of the Seas.
              Då sade vi: Passa på att använda er av det. Vi står bakom det.
              Det är därmed inte detsamma som att Sverige kommer att stå för
              finansieringen av till exempel en ny färja eller för driften av
              den. Men vi passar på i de lägen där vi kan göra skillnad och
              kan sedan jobba vidare framåt i processen.
            </seg>
          </u>
          <note type="speaker">
            Anf. 99 ISAK FROM (S):
          </note>
          <u>
            <seg>
              Herr talman! Jag tror att vi har haft den här diskussionen förut,
              och jag har också haft den med finansministern. Infrastrukturministern
              kanske kan informera finansministern också om att bara momsintäkterna
              från färjetrafiken mellan Vasa och Umeå skulle bekosta en statlig
              medfinansiering. Det är rätt viktigt för att man ska ha en långsiktigt
              hållbar färjetrafik, vilket också är en väldigt viktig del i framför
              allt transporterna från Ryssland, Sankt Petersburgsområdet genom
              Finland och Sverige till Mo i Rana. Det möjliggörs, som infrastrukturministern
              säger, av att det nu finns ett beslut. Det slutgiltiga beslutet
              fattades ju i parlamentet som fastställde det som infrastrukturministern
              redovisade att ministerrådsmöte och kommission har jobbat med.
            </seg>
          </u>
          <u>
            <seg>
              Om vi menar allvar med jobben måste vi ta till vara de platser
              där tillväxt sker. Just nu sker tillväxten i norra Sverige. Det
              kanske är lite jobbigt på sina håll att se att det är så. För
              att detta ska fortsätta krävs det att det också sker satsningar
              i området, att det kommer till nya investeringar. Det är klart
              att vi kan fortsätta att köra på en enkelspårig järnväg, som vi
              har nu, Norra stambanan, för godset klarar sig nog ned på ett
              eller annat sätt. Det kanske blir lite vingligt och någon tågurspårning.
              Vi hade två tågurspårningar i februari som gjorde att trafiken
              stod still väldigt länge. Det är naturligtvis inte långsiktigt
              hållbart.
            </seg>
          </u>
          <u>
            <seg>
              Framför allt för arbetsmarknadsregionerna och för människorna
              som bor i området skulle man fördubbla arbetsmarknadsregionerna
              med Norrbotniabanan. Man skulle göra det betydligt lättare att
              nå universiteten i Umeå och Luleå. Just nu ligger det faktiskt
              en död hand över planeringen för framför allt Piteå och Skellefteå,
              där man inte kan gå vidare med en viktig stadsplanering. Man vet
              att här ligger en korridor, men man kan inte planera färdigt.
              Det är inte jobbskapande. Det är inte framåtsyftande.
            </seg>
          </u>
          <u>
            <seg>
              Framåtsyftande vore att man åtminstone kunde göra projekteringen
              klar, så får vi väl återkomma med finansieringen när vi har bytt
              regering. Vi har lagt fram skarpa förslag på hur vi vill finansiera
              kommande infrastruktur.
            </seg>
          </u>
          <note type="speaker">
            Anf. 100 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Eftersom Isak From antydde att Socialdemokraterna
              på något sätt skulle ha finansierat en byggnation av Norrbotniabanan
              skulle jag vilja att Isak From förtydligar hur detta ska finansieras,
              så att jag inte har missförstått någonting inför min fortsatta
              debatt. Jag har nämligen inte sett något sådant förslag, om det
              inte är de 46 miljarder som Monica Green i den tidigare interpellationsdebatten
              skulle ha till vägsatsningar eller samma 46 miljarder som Lars
              Johansson skulle använda till järnvägssatsningar, fast då var
              det mellan Oslo och Göteborg – bara så att jag inte har missat
              någonting.
            </seg>
          </u>
          <u>
            <seg>
              När det gäller satsningar i norr kan det för ovanlighetens skull
              låta på Isak From som att ingenting görs. Det är ändå i ganska
              nära nutid som det har gjorts satsningar på Haparandabanan, Malmbanan
              och Ådalsbanan. Det kallar jag inte för att ingenting görs däruppe.
            </seg>
          </u>
          <u>
            <seg>
              Det är helt riktigt, som Isak From säger, att det händer oerhört
              mycket uppe i norr. Därför handlar det om att noga gå igenom hur
              man i nära tid, på medellång och på lång sikt kan klara kapaciteten,
              få bort flaskhalsar på såväl väg som järnväg men också skapa förutsättningar
              för sjöfarten, för där råder det i alla fall inte kapacitetsbrist.
              Där handlar det snarare om hur vi med olika anslagsmedel kan hjälpa
              till att bekosta den isbrytning som måste till för att minska
              kostnaderna på transportsidan.
            </seg>
          </u>
          <u>
            <seg>
              Isak From nämnde något som är väldigt väsentligt. När man har
              lagt ut en planering och en markreservation blir det som en död
              hand. Inte minst nämns Piteå och Skellefteå, och till viss del
              gäller detta också på andra ställen.
            </seg>
          </u>
          <u>
            <seg>
              När vi hade vår remissgenomgång inför den nationella planen var
              detta frågor som lyftes fram. Då tänker jag så här: Om inte Norrbotniabanan
              är prioriterad och ligger i plan är frågan om man ändå kan se
              till att smalna av området i syfte att underlätta för till exempel
              Piteå, som i dag får säga nej till företagsetableringar, utan
              att man för den skull tar bort förutsättningarna för den dag då
              man skulle vilja ha järnvägen byggd. Jag menar alltså att göra
              lite både och, och svara upp mot den situation som man har i dag
              och inte förhindra. Jag tycker nämligen också att det är viktigt
              att vi inte säger nej till tillväxt och flera jobb. Därför försöker
              vi hitta en hantering. Detta talar vi om med länsstyrelsen på
              plats och tillsammans med kommunerna. Trafikverket där ska titta
              på hur och var man kan smalna av, inte förstöra möjligheten att
              i framtiden, om det blir läge, bygga järnväg men inte heller förhindra
              utifrån dagens situation.
            </seg>
          </u>
          <u>
            <seg>
              Isak From gör en alldeles riktig iakttagelse, och precis detta
              kan vi ta i hand på.
            </seg>
          </u>
          <note type="speaker">
            Anf. 101 ISAK FROM (S):
          </note>
          <u>
            <seg>
              Herr talman! Nu talar vi om Norrbotniabanan. Det vore bättre
              om vi sade att vi byggde färdigt Botniabanan upp till Luleå. Det
              handlar om att Botniabanan bara är halvfärdig. När den går vägen
              upp till Luleå kan vi säga att det är klart.
            </seg>
          </u>
          <u>
            <seg>
              Det är först och främst från Umeå och upp som det behöver byggas.
              Där är projekteringen klar. För Skellefteå och Piteå behöver det
              göras. Det är tacksamt om det arbetet pågår med länsstyrelsen.
              Det tror jag är väldigt bra.
            </seg>
          </u>
          <u>
            <seg>
              För vår finansiering är det klart att medfinansiering från EU
              är ett sätt. Det ökar möjligheterna. Vi kommer att få in fler
              prioriterade objekt när vi får medfinansiering från EU.
            </seg>
          </u>
          <u>
            <seg>
              Just därför att detta projekt är utpekat som ett prioriterat
              projekt kommer det att vara vägledande för kommande socialdemokratiska
              satsningar, och då kommer pengarna att räcka.
            </seg>
          </u>
          <u>
            <seg>
              Det sker med medfinansiering och högre banavgifter som näringarna
              har sagt sig villiga att vara med och bekosta. Staten ska bekosta
              nödvändig infrastruktur. Sedan kan näringarna vara med och bekosta
              med tillfälligt höjda banavgifter. Det har man sagt att man är
              villig att göra.
            </seg>
          </u>
          <u>
            <seg>
              Det är viktigt, precis som infrastrukturministern varit inne
              på, att man även räknar med sjöfarten. Just därför är färjeförbindelsen
              Vasa–Umeå så viktig. Det är därför det är så viktigt med E12:an
              och korridoren upp till Mo i Rana och den isfria hamnen i Mo i
              Rana.
            </seg>
          </u>
          <u>
            <seg>
              Det är inte minst viktigt utifrån de eventuella nya gruvetableringar
              som är på gång i både Västerbotten och Norrbotten. Ett riktigt
              tydligt ställningstagande för nya jobb i hela landet vore väldigt
              välkommet.
            </seg>
          </u>
          <note type="speaker">
            Anf. 102 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Isak From kom nästan i mål när han skulle förklara
              hur hans parti skulle kunna bekosta Norrbotniabanan. I interpellationen
              nämns det att det skulle kunna vara möjligt att få 7 miljarder
              kronor i medfinansiering från EU. Då saknas det bara i runda slängar
              20 miljarder. Det kallar inte jag för att man i stort sett har
              finansierat det.
            </seg>
          </u>
          <u>
            <seg>
              Dessutom var det lite intressant att Isak From i slutdelen nämnde
              att man skulle kunna tänka sig högre banavgifter. Det sägs annars
              alltid att banavgifterna inte ska höjas.
            </seg>
          </u>
          <u>
            <seg>
              Regeringen har nu avsatt 522 miljarder i den kommande planeringen.
              Fokus handlar om hur och på vilket sätt godsstråken går genom
              landet och in i och ut ur landet. Det är ett viktigt helikopterperspektiv.
            </seg>
          </u>
          <u>
            <seg>
              Det har även för norrländska företag särskilt pekats ut att på
              väg är Förbifart Stockholm viktigt eller en sådan sak som hamnbanan
              i Göteborg. Ibland kan det vara så att infrastruktursatsningar
              i någon annan del av landet stärker hela godsstråket.
            </seg>
          </u>
          <u>
            <seg>
              Vi måste förmå att successivt stärka godsstråken som vi tänker
              göra för arbetspendlingen. Det är i varje fall min ambition. Vi
              har haft bra samtal med de olika företrädarna. Jag vet att det
              finns många som vill ha Norrbotniabanan.
            </seg>
          </u>
          <u>
            <seg>
              Det var ett dåligt beslut kan man tycka nu att den järnväg som
              gick uppåt i landet gick i inlandet eftersom man då var rädd för
              ryssen. Men Inlandsbanan är en bra bana. Den vill vi också göra
              någonting åt, men det är klart att det skulle behövas mer längs
              med kusten.
            </seg>
          </u>
          <u>
            <seg>
              Vi får nog ta det i den takt som tid och pengar förmår och mäktar
              med. Vi har trots allt en begränsad budget. Det i sig säger inte
              att det är ett dåligt förslag. Men vi har inte medel just nu.
            </seg>
          </u>
          <note>
            Överläggningen var härmed avslutad.
          </note>
          <note>
            21 § Svar på interpellationerna 2013/14:161 och 167 om medfinansiering
            av statlig infrastruktur
          </note>
          <note type="speaker">
            Anf. 103 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Ingemar Nilsson har ställt tre frågor till mig;
              om jag anser att ingångna avtal ska hållas, om regeringen har
              ett ansvar för att de avtal som staten ingår via statliga verk
              och myndigheter hålls samt slutligen på vilket sätt regeringens
              avtalsbrott bidrar till att ge Sundsvall rimliga förutsättningar
              att klara sina miljömål. Johan Andersson har frågat mig om jag
              anser att regeringen och dess myndigheter är en pålitlig avtalspart.
              Jag väljer att svara på frågorna i ett sammanhang.
            </seg>
          </u>
          <u>
            <seg>
              Låt mig i detta sammanhang utöver det som står i det skriftliga
              förberedda svaret konstatera att det måste ha lämnats in ett väldigt
              konstigt svar till riksdagen eftersom den sista delen avser bara
              Sundsvall. Det har nog blivit ett litet fel. Jag kommer nu att
              improvisera för att besvara de båda interpellationerna samtidigt.
            </seg>
          </u>
          <u>
            <seg>
              Jag följer och har följt med stort intresse både hur byggandet
              av bron i Sundsvall fortskrider och hur den bro som numera är
              invigd i Motala kom på plats. Infrastruktur och transportsystem
              bidrar till utveckling för invånare och näringsliv.
            </seg>
          </u>
          <u>
            <seg>
              Riksdagen har genom tidigare beslut på förslag från regeringen
              godkänt att både bron över Sundsvallsfjärden och Motalabron delvis
              ska finansieras med lån som ska återbetalas med brukaravgifter.
            </seg>
          </u>
          <u>
            <seg>
              När det gäller den generella frågan om jag anser att ingångna
              avtal ska hållas är min utgångspunkt att ingångna avtal ska hållas.
              Trafikverket är den statliga part som har ingått avtal med Sundsvalls
              kommun och Motala kommun. I det här fallet är det Trafikverket
              son är avtalspart.
            </seg>
          </u>
          <u>
            <seg>
              Avgiftsfinansieringen har redan från början varit en förutsättning
              för att bygga bron i Motala och över Sundsvallsfjärden. Det är
              meningen att broarna i både Motala och Sundsvall ska ta bort trafik
              från de innersta delarna för att förbättra miljön i den stadsnära
              delen och få mer av en förbifart.
            </seg>
          </u>
          <u>
            <seg>
              Jag kan med sympati dela frågeställningarna från interpellanterna.
              För mig är det viktigt att staten har ett ansvar även om myndigheterna
              är de som sköter själva hanteringen rent civilrättsligt.
            </seg>
          </u>
          <u>
            <seg>
              Det är meningen att ingångna avtal ska hållas. Men om förutsättningar
              förändras som påverkar avtalet är det också viktigt att man kan
              ha en god dialog. Vad är det som innebär förändringar, så att
              vi inte gör saker som strider mot någonting? Den dialogen bör
              man kunna ha i en god ton.
            </seg>
          </u>
          <note type="speaker">
            Anf. 104 INGEMAR NILSSON (S):
          </note>
          <u>
            <seg>
              Herr talman! Jag börjar med att tacka statsrådet Catharina Elmsäter-Svärd
              för svaret på min interpellation. Sedan får Johan Andersson tacka
              för svaret på sin interpellation så småningom.
            </seg>
          </u>
          <u>
            <seg>
              Det här är tydligen en kväll när de interpellationer som vi diskuterar
              debatteras för andra eller tredje gången. Det är likadant i det
              här fallet. Grundfrågan i den här interpellationen är inte på
              något sätt ny utan snarare tvärtom.
            </seg>
          </u>
          <u>
            <seg>
              Grundfrågan är den som statsrådet säger. Det finns ett avtal
              mellan staten och en kommun. I det här fallet är det mellan Trafikverket,
              det vill säga staten, och Sundsvalls kommun. Gäller då det avtalet,
              och är staten i så fall bunden av det?
            </seg>
          </u>
          <u>
            <seg>
              Med all respekt för det statsrådet säger att Trafikverket är
              avtalsslutande part är det lite svårt för oss som riksdagsledamöter
              att interpellera Trafikverket, och alltså måste vi ställa interpellationen
              till statsrådet. Det blir i det här sammanhanget staten oavsett
              om det är Trafikverket eller regeringen direkt som har träffat
              avtalet.
            </seg>
          </u>
          <u>
            <seg>
              I det fall som jag diskuterar i interpellationen handlar det
              avtal om kommunal medfinansiering som finns om byggandet av en
              bro på E4:an över Sundsvallsfjärden. Det är ett avtal som träffades
              mellan dåvarande Vägverket och Sundsvalls kommun år 2009.
            </seg>
          </u>
          <u>
            <seg>
              Sundsvalls insats i det var en kommunal medfinansiering med 250
              miljoner kronor. I en kommunal ekonomi är 250 miljoner kronor
              väldigt mycket pengar.
            </seg>
          </u>
          <u>
            <seg>
              Avtalet omfattade en hel rad olika saker. Bland annat innebar
              avtalet att personbilstrafiken på bron inte skulle beläggas med
              det som sedermera kallats för brukaravgifter.
            </seg>
          </u>
          <u>
            <seg>
              Jag har både i en skriftlig fråga och i en interpellationsdebatt
              ställt frågor till statsrådet i det här ämnet tidigare.
            </seg>
          </u>
          <u>
            <seg>
              Vid det första tillfället som var i slutet av februari i år lämnar
              statsrådet vad jag tolkar som ett icke-svar med hänvisning till
              att Trafikverket bedrev förhandlingar med Sundsvalls kommun vid
              det tillfället.
            </seg>
          </u>
          <u>
            <seg>
              De förhandlingarna skulle vara avslutade och slutredovisade till
              regeringen den 31 mars. Med det motivet gick det inte att lämna
              ett reellt svar vid tillfället.
            </seg>
          </u>
          <note>
            Nästa tillfälle var en interpellationsdebatt som vi hade här
            i kammaren den 31 maj i år. Även då lämnades vad jag menar var
            ett icke-svar. Den gången var det föranlett av att regeringen
            på nytt inväntade besked från Trafikverket dels på förslagen om
            åtgärdsplanen, dels på slutredovisning av förhandlingsuppdraget
            med Sundsvalls kommun. Man hade fått förlängd tidsfrist för förhandlingarna.
            De gick sannolikt lite trögt, enligt uppgift. Den gången var deadline
            den 14 juni.
          </note>
          <u>
            <seg>
              Vi förde en i och för sig intressant principiell diskussion;
              vi diskuterade sakfrågan i princip för undvikande av ministerstyre.
              Men något svar på den fråga som jag och, tror jag, de flesta Sundsvallsbor
              ställde och ställer sig fick vi inte den gången heller. Jag lovade
              då, alltså i maj, statsrådet att återkomma med en ny debatt. Och
              här är vi nu.
            </seg>
          </u>
          <u>
            <seg>
              Vi är här eftersom vi nu har fått statsrådets och regeringens
              svar på frågan om brukaravgifter på E4-bron över Sundsvallsfjärden.
              Vi har fått det via en proposition till riksdagen med det kärnfulla
              namnet Infrastrukturavgifter på väg och elektroniska vägtullssystem
              .
            </seg>
          </u>
          <u>
            <seg>
              Herr talman! Det är ett svar som innebär att regeringen nu föreslår
              att personbilstrafik på bron ska betala avgift, tvärtemot den
              tolkning som jag och många Sundsvallsbor inklusive Sundsvalls
              företrädare och dess moderata kommunledning har gjort och gör
              av vad avtalet mellan staten och Sundsvalls kommun innebär.
            </seg>
          </u>
          <u>
            <seg>
              Därför blir mina fortsatta frågor till statsrådet: Hur motiverar
              regeringen sitt förslag om att ta ut avgift av personbilstrafiken
              på E4-bron över Sundsvall? Är det ändå inte ett avtalsbrott från
              statens sida? Och hur har regeringen i så fall tänkt att Sundsvallsregionen
              ska kompenseras för det avtalsbrott som det skulle innebära om
              förslaget genomförs såsom det nu ligger?
            </seg>
          </u>
          <note type="speaker">
            Anf. 105 JOHAN ANDERSSON (S):
          </note>
          <u>
            <seg>
              Herr talman och statsrådet! Jag får börja med att tacka för svaret.
              Jag hade tänkt ha en lång harang om svarets ofullständighet, men
              det behövde jag inte. Det löste statsrådet själv i denna del.
              Jag tyckte nog att det var ett ganska märkligt svar, ska jag erkänna.
            </seg>
          </u>
          <u>
            <seg>
              Likaledes har statsrådet och jag i denna fråga haft interpellationsdebatter
              och diskuterat vid olika tillfällen. Jag vill först bara ge en
              liten historiebeskrivning av det hela.
            </seg>
          </u>
          <u>
            <seg>
              Redan 1942 planlade dåvarande Motala kommun vägavsnittet för
              en ny öppningsbar bro. Sedan har det runnit mycket vatten under
              dessa broar, och det har varit fram och tillbaka. Man var framme
              med en finansiering av hela sträckan mellan Motala och Mjölby
              i samband med det så kallade Trollhättepaketet. Det fanns med
              i planen och allting. Sedan kom Trollhättepaketet, där man stuvade
              om alla vägobjekt som inte ansågs prioriterade.
            </seg>
          </u>
          <u>
            <seg>
              Därefter hände det saker i flera delar när man började diskutera
              brukaravgifter och medfinansiering, precis som statsrådet själv
              sade. 2009 godkände ett enigt Motala kommunfullmäktige – samtliga
              politiska partier stod bakom beslutet – att Motala kommun skulle
              göra en medfinansiering med ungefär 100 miljoner kronor. Det var
              inte 100 miljoner i rena pengar utan lite olika delar med avtalet.
              Förutsättningen var att man skulle ta ut en brukaravgift på 10
              kronor per personbil och 100 kronor per lastbil. Det skulle vara
              ett tak på 100 kronor i månaden för personbilar.
            </seg>
          </u>
          <u>
            <seg>
              De förhandlingar som föranledde avtalet genomfördes av regeringen.
              De genomfördes av den dåvarande statssekreteraren under Åsa Torstenssons
              ministerskap. Han var dessutom fysiskt närvarande vid dessa förhandlingar
              med det dåvarande kommunalrådet i Motala kommun.
            </seg>
          </u>
          <u>
            <seg>
              Detta föranledde Motala, dess befolkning och dess politiska ledning
              att tro att det var grönt med den här delen. Sedan har det visat
              sig att det har kommit en hel del frågor, bland annat den så kallade
              Eurovinjetten, som har styrt upp det hela – därav min fråga huruvida
              man kan förlita sig på staten och dess myndigheter som en avtalspart.
            </seg>
          </u>
          <u>
            <seg>
              Statsrådet hänvisar mycket till Trafikverket, men precis som
              Ingemar Nilsson sade i sitt inlägg kan vi ändå inte interpellera
              Trafikverket, utan det är statsrådet som är ansvarig för myndighetsutövningen
              eller myndigheten i denna del.
            </seg>
          </u>
          <u>
            <seg>
              Min följdfråga när det gäller detta är föranlett av det besök
              som gjordes i trafikutskottet av Kommun- och landstingsförbundets
              ordförande Anders Knape, moderat, tillsammans med flera tjänstemän.
              Då dristade man sig också till att fråga huruvida man kan förlita
              sig på staten som avtalspart.
            </seg>
          </u>
          <u>
            <seg>
              522 miljarder ligger med i infrastrukturplanen de kommande tio
              åren. Man förutsätter ungefär en 25-procentig medfinansiering.
              Det är viktigt att detta sköts på ett korrekt sätt från regeringen
              och dess myndigheter, för det här kommer att bli normgivande för
              övrig kommunal medfinansiering i landet. Inte minst gäller detta
              utifrån den rekommendation som Kommun- och landstingsförbundet
              har gått ut med till sina medlemmar.
            </seg>
          </u>
          <u>
            <seg>
              Min följdfråga kvarstår: Hur kan vi lita på regeringen och dess
              myndigheter som avtalspart när vi ser hur det här har hanterats?
            </seg>
          </u>
          <note type="speaker">
            Anf. 106 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! En viktig förutsättning för att man inte ska behöva
              komma till frågeställningen om huruvida man kan lita eller inte
              lita på sin avtalspart är att det finns en tydlighet i vad det
              är man ska komma överens om och inom vilka ramar man kan komma
              överens om saker och ting.
            </seg>
          </u>
          <u>
            <seg>
              Det är alldeles riktigt att det i den nationella plan som just
              nu gäller finns ett stort antal medfinansieringsavtal. Det var
              till och med så många att vi gjorde en utredning för att se över
              hur de egentligen ser ut. Vi konstaterade också att det behöver
              finnas någon form av ordning i vem som gör vad, ansvarsfördelningar
              och när man ska medfinansiera. Detta var även Riksrevisionen inne
              på, och var lite kritisk till när det gäller medfinansieringsavtal.
              Just därför tydliggjorde vi detta i höstas i den infrastrukturproposition
              som lades fram till riksdagen – för att det inte skulle råda några
              tveksamheter.
            </seg>
          </u>
          <u>
            <seg>
              Den andra delen, som jag tror är viktig framför allt om man ska
              titta framåt, handlar om vad som gäller när man ska ta ut infrastrukturavgifter
              på väg, vilket är det som skulle vara fallet i Sundsvall och i
              Motala. Då måste det finnas en ordning i hur och på vilket sätt
              man gör det. Detta gäller bland annat den proposition som just
              nu behandlas av trafikutskottet. Den innehåller i sak två EU-direktiv,
              som måste in i svensk lag. Det ena handlar om EETS, direktivet
              om förutsättningar och möjligheter att använda transpondrar. Det
              är särskilt bra, inte minst på tung trafik genom hela Europa.
              Det andra är Eurovinjettdirektivet. Båda dessa måste in i svensk
              lag. Där framgår också den ordning som ska gälla när man tar ut
              avgifter. Då ska de förhålla sig på ett visst sätt.
            </seg>
          </u>
          <u>
            <seg>
              Jag tror i grund och botten att om man har denna proposition
              och det vi har sagt i infrastrukturpropositionen skulle det öka
              möjligheterna betydligt framdeles när man gör medfinansieringsavtal
              liknande dem som Motala och Sundsvall har gjort.
            </seg>
          </u>
          <u>
            <seg>
              Fråga är: Vad händer i Motala, och vad händer i Sundsvall? Sundsvall
              är en del av TEN-T-nätverket. Det ställer extra krav när avgifter
              väl ska införas. Rent hypotetiskt skulle man kunna säga att om
              ett avtal skulle göras så att personbilar inte betalar kommer
              någon att kunna överklaga och kommissionen att säga ifrån. Avgifter
              som har införts följer inte Eurovinjettdirektivet oavsett om vi
              har infört det i svensk lag eller inte. Om vi inte införlivar
              detta i svensk lag kommer kommissionen att ganska snart öppna
              ett ärende – och det har den förvisso redan gjort – där den vill
              ha svar från Sverige senast i januari om när och hur vi tänker
              införliva direktivet. Om vi inte gör det kommer vi varje dag att
              få betala böter motsvarande en undersköterskas årsinkomst – fast
              varje dag! Detta är någonting som jag ser nu när jag tittar på
              det här och hanterar det. Det måste på något sätt också kunna
              lösas; det är helt klart.
            </seg>
          </u>
          <u>
            <seg>
              Motala är inte en del av TEN-T-nätverket. Här skulle regeringen
              genom väglagen kunna sätta avgiften om vi så skulle önska. Där
              förhåller det sig inte på samma sätt. Men det är fortfarande så
              att den tunga trafiken inte får ta en större andel av kostnaden
              jämfört med persontrafiken. Det är det som ligger i Eurovinjetten.
              Det gör att det blir lite knepigt för bägge dessa avtal. Därför
              är det också viktigt att Trafikverket, som är part och som för
              diskussioner med bägge kommunerna, tänker på hur man löser det
              här.
            </seg>
          </u>
          <note type="speaker">
            Anf. 107 INGEMAR NILSSON (S):
          </note>
          <u>
            <seg>
              Herr talman! Jag vet inte om jag egentligen fick något svar på
              min fråga. Jag ska den här gången inte säga att det var ett icke-svar;
              det ska jag definitivt inte göra. Men det var i alla fall inte
              ett svar på frågan. Det var mer ett försök att göra en tolkning
              av hur man rent juridiskt ska tolka Eurovinjettdirektivet. Det
              diskuterade vi också förra gången.
            </seg>
          </u>
          <u>
            <seg>
              Sveriges Kommuner och Landsting, SKL, med moderatordföranden
              Anders Knape, har uttryckt skarp kritik mot det sätt varpå regeringen
              via Trafikverket har behandlat Sundsvalls kommun i det här ärendet.
              SKL har uttryckligen varnat sina medlemmar, det vill säga kommuner,
              landsting och regioner, för att träffa avtal med staten om medfinansiering.
              Att träffa avtal med någon som man i vart fall upplever inte håller
              sig till de ingångna avtalen måste för de flesta framstå som ytterst
              tveksamt. Det är kanske så. Vi hade en diskussion förra gången
              om att många kommuner runt om i landet känner sig vara i en situation
              som påminner om utpressning. Vill man ha med ett projekt inom
              Trafikverkets förslag gäller det att slanta upp medfinansiering.
            </seg>
          </u>
          <u>
            <seg>
              Jag uttryckte vid förra tillfället, och gör det igen, min stora
              tveksamhet till modellen med kommunal medfinansiering även om
              den nu delvis är modifierad. Jag är mycket tveksam, och den tveksamheten
              har minst sagt inte blivit mindre av regeringens agerande i detta
              fall.
            </seg>
          </u>
          <u>
            <seg>
              Jag tycker därför att det är ganska enkelt att förstå varningssignalerna
              från SKL. Jag tycker inte heller att staten under sin nuvarande
              ledning är någon avtalspart att lita på, egentligen inte i något
              avseende. Det är värt att komma ihåg det som statsrådet själv
              berörde, att även med de nya förutsättningarna är en väldigt stor
              andel av dessa 522 miljarder i infrastrukturpropositionen medfinansiering
              på olika sätt. I det sammanhanget kommer åtminstone jag och jag
              tror många i Sundsvall ihåg statens agerande som avtalspartner.
            </seg>
          </u>
          <u>
            <seg>
              Vid det förra tillfället när statsrådet och jag debatterade den
              här frågan lyfte jag upp det som enligt min mening har varit och
              är huvudmotivet för Sundsvalls kommun att med kommunala skattepengar
              medfinansiera en statlig infrastrukturinvestering, nämligen miljömotivet.
              Med det geografiska läge vi har i Sundsvall och med den topografi
              som råder i Sundsvall är biltrafiken ett problem. Det är inte
              tu tal om den saken.
            </seg>
          </u>
          <u>
            <seg>
              Att avsevärt kunna minska och att från stadskärnan styra bort
              den genomfartstrafik som utgör en mycket stor andel av trafiken
              på E4:an skulle på ett påtagligt sätt minska utsläppen i centrala
              Sundsvall. Så såg logiken ut bakom Sundsvalls kommuns beslut när
              det togs 2009, och så ser det ut också i dag; verkligheten har
              inte förändrats i det avseendet. Det är huvudmotivet för den här
              investeringen.
            </seg>
          </u>
          <u>
            <seg>
              När regeringen nu föreslår brukaravgifter på E4-bron över Sundsvallsfjärden
              kommer enligt alla lokala bedömare och många andra en stor del
              av den regionala pendlingstrafiken, mycket av det arbetspendling,
              att fortsätta att gå genom de centrala delarna av Sundsvalls stadskärna.
              Den som bor och betalar sin kommunalskatt i Sundsvall vill inte
              betala för bron två och kanske tre gånger. Brukaravgifter på bron
              blir då omvända trängselavgifter, med en negativ miljöeffekt.
              Regeringen inför, tycker jag i strid med det avtal man tecknat
              med Sundsvall, avgifter som gör att miljön försämras i Sundsvall.
              För mig är det bakvänt, oklokt och dumt.
            </seg>
          </u>
          <u>
            <seg>
              Det som regeringen här kallar för brukaravgifter ur miljösynpunkt
              kanske snarast borde kallas för missbrukaravgifter. Införandet
              leder till ett missbruk av miljön, tyvärr.
            </seg>
          </u>
          <u>
            <seg>
              Jag gör ett försök till att få svar och ställer mina frågor till
              statsrådet: Hur kan man, som statsrådet i svaret, påstå att en
              bro med brukaravgifter medför någonting positivt för miljön i
              Sundsvalls stadskärna? Om nu ändå regeringen avser att genomdriva
              detta i mitt tycke ur miljösynpunkt irrationella och ur affärsetisk
              synpunkt omoraliska beslut, hur ser då miljökompensationen ut?
              Hur ska de negativa miljökonsekvenserna kompenseras för Sundsvalls
              räkning?
            </seg>
          </u>
          <note type="speaker">
            Anf. 108 JOHAN ANDERSSON (S):
          </note>
          <u>
            <seg>
              Herr talman! Tack för svaret, Catharina Elmsäter-Svärd! Det finns
              mycket att säga i frågan. Samtidigt känns det att det är en angelägenhet
              för regeringen att försöka lösa upp knutarna på något sätt och
              komma till ett avgörande som förhoppningsvis kan vara bra för
              både Sundsvall och Motala.
            </seg>
          </u>
          <u>
            <seg>
              Jag har två följfrågor som jag gärna skulle vilja ha svar på.
              Den ena handlar om utländsk tung trafik som är ett ganska stort
              bekymmer. Vi hade för en vecka sedan trafikutskottets ordförande
              hos oss i Motala. Han blev uppvaktad av två lokala åkare som såg
              det som mycket oroande att man, som lagstiftningen ser ut i dag,
              inte kommer att kunna ta ut brukaravgift för utländsk fordonstrafik.
              Det innebär att balansen mellan inhemska åkare och utländska åkeriföretag
              kommer att snedställas. Där skulle jag hemskt gärna vilja ha ett
              uttömmande svar från statsrådet på hur man ser på frågan och om
              det finns en ambition och avsikt att lösa upp den knuten.
            </seg>
          </u>
          <u>
            <seg>
              Den andra frågan är ungefär som den som Ingemar Nilsson hade
              om Sundsvall. Även i Motala finns det ett alternativ om följden
              blir att avgifterna skjuter i höjden, och det är att fortsätta
              med tung trafik på den gamla förbifarten, som numera är ett kommunalt
              vägavsnitt efter den nya brons tillkomst. Kommunen har inte ännu
              tagit ställning till att införa en ordningsbestämmelse om att
              förbjuda tungtrafiken genom Motala, vilket jag tycker vore ganska
              olyckligt. Men det finns alltid en sistahandslösning: att kommunen
              själv fattar ett sådant beslut. Men det är naturligtvis beroende
              på det avgiftsuttag som man kommer fram till i den fortsatta processen.
            </seg>
          </u>
          <u>
            <seg>
              Min fråga till statsrådet är följande. Statsrådet har själv varit
              i Motala och vet mycket väl hur terrängen där ser ut. På vilket
              sätt har man för avsikt att lösa upp knuten så att vi inte får
              in tung trafik på det kommunala vägnätet, vilket kan bli följden,
              beroende på den fortsatta processen när det gäller brukaravgifterna?
            </seg>
          </u>
          <note type="speaker">
            Anf. 109 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Man får hålla isär flera olika saker här. Det är
              egentligen inte en nyhet för riksdagen, eftersom man vid ett flertal
              tillfällen har fattat beslut om detta, att lån får upptas i Riksgälden
              för projekten Motala och Sundsvall och att de ska betalas tillbaka
              med avgifter. Det är en del. Sedan finns det avtal där man definierar
              vilka som betalar avgiften och vilka som inte borde betala avgiften.
            </seg>
          </u>
          <u>
            <seg>
              Apropå att SKL skulle varna sina medlemmar för att ingå avtal
              tror jag att det som vi gör när vi strukturerar upp och förtydligar
              medfinansieringen i den proposition som ligger på riksdagen är
              ett sätt att ytterligare se till att det inte ska kunna bli situationer
              där man hamnar i diskussioner med varandra om vad det var som
              egentligen förutsågs. Snarare skapar man förutsättningar för när
              och hur medfinansiering ska ske.
            </seg>
          </u>
          <u>
            <seg>
              När jag tittar på en del avtal som har träffats kan jag tycka
              att om de hade tecknats i dag skulle jag ha gjort på ett annat
              sätt. Men nu finns avtalen.
            </seg>
          </u>
          <u>
            <seg>
              Frågan var om det kan bli positivt eller inte för miljön. När
              man sätter en avgift på en bro, oavsett om det är i Motala eller
              i Sundsvall, är tanken att hitta en balans så att det hela kan
              finansieras men att det inte får en för stor undanträngningseffekt.
              Det är den balansen som man måste hitta. Man vill inte heller
              ha in det någon annanstans. Som Anders Johansson var inne på skulle
              kommunen kunna införa lokala föreskrifter för vilka som får åka
              och vilka inte. Det vill man kanske inte göra i första hand när
              man har tänkt sig någonting annat på bron, med all respekt för
              det.
            </seg>
          </u>
          <u>
            <seg>
              När det gäller den utländska tunga trafiken har vi givit ett
              extra tydligt uppdrag till Transportstyrelsen att undersöka hur
              man rent praktiskt kan få på plats avgifter och jobba med aviseringar,
              uppföljningar och framför allt efterkräva avgifter. Om jag inte
              betalar måste det hända någonting som gör att jag de facto betalar.
            </seg>
          </u>
          <u>
            <seg>
              Detta tittar Transportstyrelsen på och gör en upphandling under
              året. Vi vet inte om den kommer att överklagas eller inte, men
              vi har satt datumet. Senast den 1 januari 2015 ska det vara väginfrastrukturavgifter.
            </seg>
          </u>
          <u>
            <seg>
              Men å andra sidan förutsätter den proposition som ligger på riksdagens
              bord också möjligheten att införa avgifterna, inte minst på den
              tunga trafiken. Nu handlar det om när lagen ska träda i kraft
              i Motalas fall och när utländska förare ska börja betala, eftersom
              den bron redan är i gång. Om man ser det ur ett konkurrensperspektiv
              finns det en rimlighet i att betalningen börjar ske samtidigt,
              oavsett om man är utländsk eller svensk, så att det hänger samman.
              Det är åtminstone en diskussion som pågår just nu.
            </seg>
          </u>
          <note type="speaker">
            Anf. 110 INGEMAR NILSSON (S):
          </note>
          <u>
            <seg>
              Herr talman! Jag tycker inte att jag får särskilt glasklara svar,
              men jag hade kanske inte väntat mig det heller.
            </seg>
          </u>
          <u>
            <seg>
              Jag tar dock fasta på vad statsrådet säger och gör en positiv
              tolkning av att hon säger att en del avtal skulle skrivas på ett
              annorlunda sätt om de skulle skrivas i dag. Det tolkar jag som
              ett positivt sätt att uttrycka att ingångna avtal ska gälla. Min
              fråga blir då fortfarande vad som ska ge tillbaka det som miljön
              i Sundsvall riskerar att förlora. Visst är en avvägning av utgifterna
              viktig, men om utgångspunkten för dem som åker bil till och från
              jobbet i Sundsvallsregionen och för Sundsvalls kommunpolitiker
              har varit noll kan man fråga sig var den nivå går som innebär
              att man väljer att betala ytterligare en gång för bron och på
              det sättet skapar positiva miljöförutsättningar.
            </seg>
          </u>
          <u>
            <seg>
              Ja, det är lite svårt, men i den bästa av världar kanske jag
              ska tolka det som att det fortfarande finns ett ganska rymligt
              diskussionsutrymme när det gäller förutsättningarna för att kompensera
              Sundsvall, framför allt ur miljösynpunkt, för att få det här på
              plats och för att få en bra helhetslösning. Jag tycker dock fortfarande
              att jag inte får något svar. Jag tror nämligen inte på att man
              kan säga att om avgifterna bara hamnar på rätt nivå är miljön
              i Sundsvalls centralort vinnare. Den är inte det om människor
              som bor där uppfattar detta som negativt och som ett svek från
              regeringen. Jag tror att man måste bjuda till mer i så fall.
            </seg>
          </u>
          <note type="speaker">
            Anf. 111 JOHAN ANDERSSON (S):
          </note>
          <u>
            <seg>
              Herr talman! Tack så mycket för svaret, statsrådet!
            </seg>
          </u>
          <u>
            <seg>
              Jag tyckte att jag fick ett klart svar när det gäller hur statsrådet
              ser på utländska fordon och på de förslag som är på väg. Det känns
              bra att man behandlar både inhemsk och utländsk trafik på samma
              sätt. Det var bland annat det som våra lokala åkare var måna om;
              det handlade inte om att man skulle förfördela den ena före den
              andra på något sätt utan att man skulle behandlas lika. Det blir
              ett positivt besked som jag kan ta med hem och berätta om.
            </seg>
          </u>
          <u>
            <seg>
              Jag hoppas nu innerligt att man löser upp knutarna, med både
              Motalas och Sundsvalls kommun, för att hitta en vettig och bra
              lösning på problematiken när det gäller brukaravgifterna. Jag
              är också väl medveten om innebörden av det avtal man tecknade
              2009 – det är också hela Motala kommunfullmäktige – om att förutsättningen
              var att man skulle ta ut brukaravgifter på något sätt för att
              få till stånd bron över Motalaviken. Det var dock utifrån avtalet
              som nu är tecknat och utifrån de förutsättningarna och premisserna
              som kommunen godtog avtalet.
            </seg>
          </u>
          <u>
            <seg>
              Jag kan, återigen, inte göra någon mindre koppling än att det
              är ett stort ansvar för regeringen och för statsrådet att se till
              att knutarna löses upp. Tro sjuttsingen att kommunen – i det här
              fallet Motala – tog för givet att man kunde lita på staten som
              avtalspart när till och med den dåvarande statssekreteraren var
              med i förhandlingarna tillsammans med kommunalrådet i Motala.
            </seg>
          </u>
          <note type="speaker">
            Anf. 112 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Jag återkommer till att jag tycker att det är viktigt
              att parter som ingår ett avtal ska vara överens om vad man har
              ingått och se till att fullfölja det. Jag kan konstatera att det
              finns avtal som jag tycker bra om och att det finns de som jag
              tycker mindre bra om. Även om jag inte själv har varit delaktig
              i alla avtal som finns faller det naturligtvis ytterst på min
              roll att se till att staten tar sitt ansvar i de avtal som finns.
              Det har jag för avsikt att göra även i de här fallen.
            </seg>
          </u>
          <u>
            <seg>
              Rent civilrättsligt är Trafikverket vår myndighet, och det är
              de som får se på vilket sätt man löser det med sin samtalspart.
              Nu är det är viktigt att hitta lösningar som förhåller sig både
              till EU-rätt och till det som är ambitionen, ingången och intentionen
              när man ingår ett avtal och därifrån försöka hitta en så bra lösning
              som möjligt.
            </seg>
          </u>
          <u>
            <seg>
              Det hade varit mycket enklare om broarna inte hade funnits på
              plats. Då kan man alltid hota med att inte bygga dem. Men i 72
              år längtade och väntade Motalaborna, och nu finns bron där. Och
              när bara den sista biten till Sundsvallsbron har lämnat Karlskronas
              hamn – jag såg den när jag var där nere sist – kommer det också
              bli en fantastisk bro där man vinner både tid och möjligheter
              till bra resor och som också kan vara med och bidra till miljön
              och luftkvaliteten såväl i Sundsvall som i Motala.
            </seg>
          </u>
          <u>
            <seg>
              Jag har ingen annan ambition än att fortsatt ta det ansvar som
              jag tycker åligger även mig.
            </seg>
          </u>
          <note>
            Överläggningen var härmed avslutad.
          </note>
          <note>
            22 § Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Kammaren biföll talmannens förslag att motionstiden för ovanstående
            proposition och skrivelse skulle förlängas till fredagen den 17
            januari 2014 .
          </note>
          <note>
            Andre vice talmannen anmälde att finansutskottet föreslagit att
            ärendet FiU16 fick behandlas efter endast en bordläggning.
          </note>
          <note>
            23 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 2 december
          </note>
          <note>
            Leif Jakobsson
          </note>
          <note>
            Börje Vestlund
          </note>
          <note>
            den 3 december
          </note>
          <note>
            Jan Lindholm
          </note>
          <note>
            Lise Nordin
          </note>
          <u>
            <seg>
              Anders Ygeman
            </seg>
          </u>
          <u>
            <seg>
              Anders Ygeman
            </seg>
          </u>
          <u>
            <seg>
              Anders Ygeman
            </seg>
          </u>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 10 december.
          </note>
          <note>
            24 § Anmälan om frågor för skriftliga svar
          </note>
          <u>
            <seg>
              Följande frågor för skriftliga svar hade framställts:
            </seg>
          </u>
          <note>
            den 2 december
          </note>
          <note>
            Pia Nilsson
          </note>
          <note>
            Jens Holm
          </note>
          <note>
            den 3 december
          </note>
          <note>
            Hans Hoff
          </note>
          <note>
            Marie Nordén
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 10 december.
          </note>
          <note>
            25 § Anmälan om skriftliga svar på frågor
          </note>
          <u>
            <seg>
              Skriftliga svar på följande frågor hade kommit in:
            </seg>
          </u>
          <note>
            den 2 december
          </note>
          <note>
            Amineh Kakabaveh
          </note>
          <note>
            den 3 december
          </note>
          <note>
            Gunnar Sandberg
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 10 december.
          </note>
          <note>
            26 § Kammaren åtskildes kl. 21.06.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
