<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--32</head>
          <docDate when="2013-11-21">2013-11-21</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:32
          </note>
          <note>
            Torsdagen den 21 november
          </note>
          <note>
            Kl. 12:00 - 16:09
          </note>
          <note>
            1 § Justering av protokoll
          </note>
          <note>
            Protokollet för den 15 november justerades.
          </note>
          <note>
            2 § Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2013/14:97
          </note>
          <note>
            Interpellation 2013/14:97 Snedvridning av förutsättningarna för
            biodrivmedel
          </note>
          <note>
            Interpellationen kommer att besvaras torsdagen den 19 december
            2013.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Magnus Bengtson
          </note>
          <note>
            3 § Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            den 14 januari 2014
          </note>
          <note>
            4 § Förstärkta samarbetssamtal
          </note>
          <note>
            Talmannen konstaterade att ingen talare var anmäld.
          </note>
          <note>
            5 § Fler avdelningar i Lagrådet
          </note>
          <note type="speaker">
            Anf. 1 SEDAT DOGRU (M):
          </note>
          <note>
            Herr talman! Det här betänkandet behandlar en proposition som
            föreslår en ändring i lagen om Lagrådet. Förslaget innebär att
            Lagrådet får bestå av högst fem avdelningar i stället för högst
            fyra.
          </note>
          <note>
            Lagrådet ska på begäran av regeringen eller ett riksdagsutskott
            lämna yttranden över lagförslag. Ett yttrande från Lagrådet ska
            inhämtas innan riksdagen beslutar om ändringar i bland annat tryckfrihetsförordningen
            eller yttrandefrihetsgrundlagen och lagar som rör enskildas personliga
            ställning. Efter de ändringar i regeringsformen som trädde i kraft
            2011 är lagrådsgranskningen i princip obligatorisk.
          </note>
          <note>
            Lagrådet består av domare eller vid behov tidigare domare vid
            Högsta domstolen och Högsta förvaltningsdomstolen. En avdelning
            i Lagrådet består i huvudsak av tre ledamöter. Regeringen beslutar
            med hänsyn till arbetsbördan om antalet avdelningar och under
            vilka tidsperioder avdelningarna ska tjänstgöra. Sådana bestämmelser
            om sammansättning och tjänstgöring finns i lagen om Lagrådet,
            lagrådslagen.
          </note>
          <note>
            Lagrådet arbetar i dag normalt under året på två avdelningar.
            Vid arbetsanhopningar brukar dock Lagrådet ofta arbeta på tre
            avdelningar. Under några kortare perioder har arbetet också varit
            fördelat på fyra avdelningar.
          </note>
          <note>
            Den generella ökningen av antalet granskningsärenden och omfattningen
            av dessa har betydelse för hur många avdelningar som behövs för
            verksamheten. Det kan vara värt att notera i sammanhanget att
            arbetsbördan varierar under året.
          </note>
          <note>
            Av 3 kap. 3 § riksdagsordningen följer att riksdagen fastställer
            vilken dag propositioner som enligt regeringen bör behandlas under
            det pågående riksmötet senast ska lämnas till riksdagen. Denna
            dag, som brukar vara i slutet av mars månad, kallas stoppdagen.
            I anslutning till stoppdagarna brukar regeringen regelmässigt
            besluta att Lagrådet ska arbeta på tre avdelningar.
          </note>
          <note>
            Inför stoppdagen 2010 var arbetsanhopningen så omfattande att
            det, trots att regeringen då hade beslutat att Lagrådet skulle
            arbeta på fyra avdelningar, fanns risk för att alla remisser inte
            skulle kunna granskas i tid. Detta kunde dock undvikas genom en
            omfattande arbetsinsats från Lagrådets sida.
          </note>
          <note>
            I propositionen konstateras att Lagrådets arbetsbörda har ökat
            sedan det inrättades 1909, då med en avdelning. Det senaste beslutet
            om en lagändring fattades 1979, och sedan dess har Lagrådet bestått
            av högst fyra avdelningar. Arbetsbördan har dock fortsatt att
            öka.
          </note>
          <note>
            Den grundlagsändring som trädde i kraft den 1 januari 2011 och
            som gör Lagrådets granskning i princip obligatorisk, liksom den
            höga lagstiftningstakten inom EU, ibland med krav på snabba nationella
            lagstiftningsåtgärder, framhålls som bidragande orsaker till den
            ökande arbetsbördan.
          </note>
          <note>
            Regeringen anser att den utveckling som har skett när det gäller
            behovet av omfattande lagrådsgranskning under vissa kortare perioder
            av året, i synnerhet under riksmötet före ett riksdagsval, motiverar
            att det införs en möjlighet för Lagrådet att arbeta på ytterligare
            en avdelning.
          </note>
          <note>
            Herr talman! En femte avdelning kan i framtiden bli nödvändig
            vid mycket omfattande och komplicerade lagstiftningsärenden, särskilt
            om granskningen av dessa sammanfaller med avlämnandet av ett stort
            antal remisser av mer genomsnittlig omfattning. Det kan förväntas
            finnas behov av fem avdelningar i Lagrådet i sällsynta undantagsfall
            och då kanske endast under kortare tidsperioder.
          </note>
          <note>
            Utskottets förslag lyder i korthet: Riksdagen antar regeringens
            lagförslag. Utskottet delar regeringens bedömning att Lagrådet
            i undantagsfall och under kortare tidsperioder bör ges möjligheten
            att arbeta på fem avdelningar. Utskottet vill dock framhålla vikten
            av att Lagrådet ges förutsättningar att arbeta utan stora arbetsanhopningar.
          </note>
          <note>
            Herr talman! Det här kan tyckas vara en liten fråga, men det
            är en viktig fråga för mig eftersom jag gillar lagar som förenklar
            för människor. I det här fallet underlättas Lagrådets arbete.
            Med detta vill jag yrka bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            6 § Kvinnor, fred och säkerhet
          </note>
          <note type="speaker">
            Anf. 2 VALTER MUTT (MP):
          </note>
          <note>
            Herr talman! Den 31 oktober år 2000 är en stor dag i FN:s historia.
            Då lägger Netumbo Nandi-Ndaitwah, minister för kvinnofrågor i
            Namibia och sedermera landets första kvinnliga utrikesminister,
            fram resolution 1325 i FN:s säkerhetsråd, som antas enhälligt.
            Resolutionen syftar till att stärka skyddet för kvinnor och flickor
            i konfliktsituationer och till ökat kvinnligt deltagande i arbetet
            för fred och säkerhet. Därefter har ytterligare sex säkerhetsrådsresolutioner
            antagits som utvecklat och fördjupat innehållet i resolution 1325
            och som berör sexuellt våld i väpnade konflikter och kvinnors
            deltagande i såväl förebyggande av konflikter som postkonfliktsituationer.
          </note>
          <note>
            Herr talman! Resolutioner i sig förändrar emellertid inte verkligheten,
            utan avgörande är givetvis implementeringen av dessa. På många
            håll i världen förblir mörkret kompakt. Chefen för FN-styrkan
            i Kongo, den holländske generalmajoren Patrick Cammaert, har sagt
            att i en väpnad konflikt har det nog blivit farligare att vara
            kvinna än soldat.
          </note>
          <note>
            I Syrien hänvisar nu kvinnoorganisationer till resolution 1325
            och kräver att bli inkluderade i Genèvesamtalen om landets framtid,
            och de vädjar om omvärldens stöd för detta självklara krav.
          </note>
          <note>
            Herr talman! Sverige antog 2006 en handlingsplan för implementeringen
            av resolution 1325. Denna är emellertid mindre konkret än många
            andra länders. Vi i Miljöpartiet för i vår reservation fram förslag
            på förändringar som vi vill se genomförda i den nya uppdaterade
            handlingsplan som ska börja gälla efter 2015.
          </note>
          <note>
            En uppdaterad nationell handlingsplan bör innehålla tydliga mätbara
            mål, en klar tidtabell och ett effektivt kontrollsystem samt tilldelas
            en definierad budget. Politiska ambitioner som inte ges ett mått
            av konkretion blir bara ord som far i vinden.
          </note>
          <note>
            Vi i Miljöpartiet anser, vidare, att det civila samhället med
            sina engagerade individer och folkrörelser ska vara självklara
            aktörer vid framtagandet av den nya handlingsplanen. Vi anser
            att regeringen kontinuerligt för riksdagen bör redogöra för hur
            Sverige uppfyller de åtaganden som resolution 1325 ålägger oss.
            Vi vill också att regeringen inom EU verkar för att på EU-nivå
            ta fram kraftfulla handlingsplaner för resolution 1325.
          </note>
          <note>
            Sverige bör såväl i EU som i FN driva på för ökad kvinnlig representation
            i beslutsfattande församlingar och vid fredsförhandlingar. Snart
            70 år efter sitt grundande har världsorganisationen fortfarande
            inte utsett en enda kvinna att leda fredsförhandlingar, och vi
            menar att en ny post i FN-systemet som särskild representant för
            att stärka kvinnors rätt att delta i beslutsprocesser och fredsförhandlingar
            nu skyndsamt bör inrättas.
          </note>
          <note>
            Det är, slutligen, av avgörande vikt att internationella insatser
            för freden genomsyras av genusperspektiv och att både kvinnor
            och män får kvalificerad utbildning i detta. Försvarsmakten och
            Myndigheten för samhällsskydd och beredskap, MSB, bör upprätta
            egna handlingsplaner för genomförandet av resolution 1325.
          </note>
          <note>
            Herr talman! Jag avslutar med att yrka bifall till Miljöpartiets
            och Vänsterpartiets gemensamma reservation.
          </note>
          <note type="speaker">
            Anf. 3 KENT EKEROTH (SD):
          </note>
          <note>
            Herr talman! Jag vill inledningsvis yrka bifall till Sverigedemokraternas
            reservation, reservation 2.
          </note>
          <note>
            FN-resolution 1325 handlar om att stärka kvinnors rättigheter
            och deltagande i fredsprocesser. Resolution 1820 kräver att sexuellt
            våld upphör i konflikter och att sexuellt våld erkänns som en
            typ av handling som bidrar till att konflikter förstärks och att
            fredsprocesser hejdas.
          </note>
          <note>
            Bekämpandet av alla former av könsrelaterat våld, med fokus på
            det sexuella våldet, är, precis som utrikesutskottet framhåller,
            en av det internationella samfundets största och viktigaste utmaningar.
            Kvinnor och barn drabbas ofta hårt av krig och konflikter, och
            deras situation förtjänar att särskilt uppmärksammas.
          </note>
          <note>
            Det är med hänvisning till detta av vikt att regeringen tar genomförandet
            av dessa resolutioner på allvar. Utrikesutskottet har uttalat
            sig positivt om förlängningen av Sveriges nationella handlingsplan
            för genomförandet av de här två resolutionerna. På samma sätt
            är det välkommet att handlingsplanen kompletteras med indikatorer
            för att kunna utvärdera målen i handlingsplanen. Regeringen har
            framhållit att man tänker se över denna handlingsplan.
          </note>
          <note>
            Att se över handlingsplanen står inte i motsatsförhållande till
            att det är viktigt att riksdagen ges en möjlighet att få insyn
            i och komma med synpunkter på arbetet med de här resolutionerna
            i berörda myndigheter. För att den svenska uppföljningen ska kunna
            bedrivas på ett mer adekvat sätt anser Sverigedemokraterna att
            regeringen på regelbunden basis bör överlämna en skrivelse till
            riksdagen om berörda svenska myndigheters genomförande av resolutionerna.
          </note>
          <note>
            Det fanns en majoritet i utskottet som ansåg att detta var viktigt
            och ville stödja förslag från MP och V, men Socialdemokraterna
            valde strax före justering att blidka Alliansen och hoppa av tåget.
            Det är inte första gången det händer.
          </note>
          <note>
            Det viktiga här, enligt vår mening, är att regeringen är tydlig
            gentemot riksdagen med vilka åtgärder det är man vidtar och vilka
            myndigheter som arbetar med detta. Sammanställning i en sådan
            skrivelse som vi i och med denna reservation begär skulle på ett
            bättre sätt ge möjlighet till en genomlysning av det svenska arbetet
            med dessa resolutioner än vad som hitintills har varit fallet.
          </note>
          <note type="speaker">
            Anf. 4 CARINA HÄGG (S):
          </note>
          <note>
            Herr talman! Utrikesutskottet har formulerat ett betänkande särskilt
            på temat kvinnor, fred och säkerhet. Vi som ledamöter har möjligheter
            att följa upp kvinnors situation men också deras roll som aktörer
            vid utlandsbesök och möten här i riksdagen. Vi möter genderrådgivare
            och organisationer. Jag skrev själv tidigt om att stödja kvinnor
            i Libyen och senare i Syrien. Vi har skrivit om NGO-samverkan.
            Kvinnors deltagande var ett av de två områden som Socialdemokraterna
            pekade på för svensk samverkan i samband med omvälvningarna i
            Nordafrika.
          </note>
          <note>
            Det känns bra att i dag här i kammaren få upp betänkandet och
            de här frågorna. Det är viktigt att vi ser det som en integrerad
            del i riksdagens och regeringens arbete inom den freds- och säkerhetsbyggande
            verksamheten inklusive utvecklingssamarbetet.
          </note>
          <note>
            Sverige var tidigt med att ta fram en handlingsplan för resolution
            1325, och sedan har systerresolutionerna tillkommit från FN. De
            här resolutionerna är redskap och ska implementeras effektivare.
            Då krävs det ett mer omfattande arbete och samverkan med många
            andra aktörer. Men ännu är arbetet med en handlingsplan inte befäst
            hos regeringen. Jag ser fram emot arbetet med att ta fram den
            förnyade handlingsplanen.
          </note>
          <note>
            Vi socialdemokrater har i vår utrikespolitiska deklaration betonat
            att kvinnors deltagande i konflikthantering är en förutsättning
            för fred och hållbar utveckling. Vi skriver i deklarationen att
            Sverige ska intensifiera arbetet med att genomföra resolution
            1325, bland annat genom att uppdatera den svenska handlingsplanen.
            Så kommer det att ske. Socialdemokraterna har, gång på gång, drivit
            på det här arbetet och vill även ha insyn samt hoppas på en bred
            enighet inför de kommande resultaten på samma sätt som när vi
            har arbetat med att ta fram det här betänkandet.
          </note>
          <note>
            Handlingsplanen ska naturligtvis innehålla mätbara mål, tidsramar,
            indikatorer och ansvar för rapportering av genomförandet av resolution
            1325. Många myndigheter får en rapportering, och det ska på något
            vis framöver även ske i riksdagen. Indikatorer, mål och redovisning
            är viktiga, och även budgeten måste vara klar för det här arbetet.
          </note>
          <note>
            Fredsprocessen är fortfarande en manlig arena, en process som
            föregår politiska uppgörelser och senare en konfirmering av politisk
            makt. Därför är det viktigt att kvinnor kommer in i alla de här
            stegen tidigt. Det är inte så att kvinnor ska vänta på sin tur.
            Vi hör ibland internationella politiker säga: De får vänta, vi
            tar det sedan.
          </note>
          <note>
            Man måste se värdet av att ha kvinnor med från början.
          </note>
          <note>
            Det här är mönster som visat sig svåra att bryta, men vi har
            även sett positiva exempel som bland annat lett till Nobels fredspris.
            En enkönad maktstruktur riskerar att fördröja freden och göra
            fredsöverenskommelser osäkrare. Det är mångdimensionella mekanismer
            som upprätthåller makt i processer från krig till fred och i en
            postkonfliktsituation.
          </note>
          <note>
            Makt kan utövas brutalt med våld och direkt med vapen, men också
            genom marginalisering av kvinnor till akut fattigdom. Makt kan
            utövas på ett subtilt sätt genom informella normer, nätverk och
            mönster som samverkar till direkta hinder för kvinnors deltagande.
            Men makt kan även utövas via lagstiftning, transparent, med jämställda
            folkvalda församlingar och representationer. För att stödja en
            utveckling till det senare krävs att processer för kvinnors deltagande
            och deras organisering ges stöd.
          </note>
          <note>
            Sverige har en nationell handlingsplan för att genomföra 1325.
            Det är ett strategiskt dokument som spänner över flera politikområden
            och myndigheter. Nuvarande handlingsplan gäller till 2015 och
            måste därefter ersättas. Den process som ska leda fram till en
            ny handlingsplan ska vara öppen, transparent och inkluderande.
            Vi kan också göra utblickar hur vi ska kunna integrera fler och
            inspirera andra att anta till exempel uppförandekoder för sin
            verksamhet. Det går att göra mer, allt från tydliga regleringsbrev
            till arbetet på marken i konfliktområden.
          </note>
          <note>
            Jag tycker att det är positivt att vi här kan tala om numerären
            och försöka kvalitetssäkra den egna militära insatsen. Om vi gör
            bra ifrån oss på hemmaplan stöder vi det här arbetet. Jag kan
            ha bekymmer över att vi inte jobbar nationellt tillräckligt starkt
            och har en tillräckligt bra struktur att jobba nationellt med
            mänskliga rättigheter och inte är tillräckligt tydliga när det
            gäller jämställdhetspolitiken. Om vi står upp för kvotering generellt
            i den svenska politiken är det lättare att tala om att vi ska
            kvotera. Det är viktigt att få in fler kvinnor, hälften kvinnor,
            kvinnor i ledande positioner, också i andra strukturer och i konfliktsituationer.
          </note>
          <note>
            Kvinnors deltagandegrad är låg i fredsprocesser. Här behövs kapacitetshöjande
            insatser, och där har vi FN som en strategisk partner. FN har
            tagit många initiativ. Dess arbete bygger på att medlemsstaterna
            i sin tur för vidare och implementerar de resolutioner som har
            antagits.
          </note>
          <note>
            Vi kommer från Socialdemokraterna att fortsätta det här viktiga
            arbetet i opposition, och senare har vi tänkt göra det i regeringsposition.
            Vi vill involvera kvinnor i fredsbevarande arbete och fortsätta
            utveckla arbetet.
          </note>
          <note>
            Ytterst handlar det om ledarskap, herr talman. Det måste finnas
            en strategi för hur man aktivt lyfter fram vikten av kvinnors
            deltagande i olika situationer, inte bara i den militära strukturen
            utan också i en civil struktur. Vi måste samverka med like-minded
            länder, alltså likasinnade länder. Det kan vara genom diplomatiska
            eller parlamentariska förbindelser på regeringsnivå men också
            genom FN och EU. EU är en aktiv part som har ganska mycket ekonomiska
            resurser. Det är klart att det är viktigt hur de formulerar sig
            och hur de bestämmer sig för att driva de här frågorna.
          </note>
          <note>
            Att medvetet delta i FN-missioner är ett sätt att konkret påverka
            en specifik konflikt, likaså att stödja kvinnors organisering
            i till exempel Somalia. Det är att annat exempel.
          </note>
          <note type="speaker">
            Anf. 5 ELISABETH BJÖRNSDOTTER RAHM (M):
          </note>
          <note>
            Herr talman! I dag ska vi debattera utrikesutskottets betänkande
            UU7, som handlar om kvinnor, fred och säkerhet. Att vi ägnar ett
            särskilt betänkande till detta område visar att det är något som
            vi prioriterar och anser vara betydelsefullt.
          </note>
          <note>
            FN:s säkerhetsråd antog år 2000 resolution 1325 om kvinnor, fred
            och säkerhet. Resolutionens huvudsakliga syfte är att öka kvinnors
            deltagande i arbetet för fred och säkerhet och att stärka skyddet
            för kvinnor och flickor i konfliktsituationer. Sex resolutioner
            har efter hand antagits, och dessa har utvecklat och fördjupat
            innehållet i resolution 1325.
          </note>
          <note>
            År 2006 antog Sverige, som ett av de första länderna i världen,
            en nationell handlingsplan för FN:s resolution 1325. I samband
            med den senaste förlängningen av handlingsplanen fram till år
            2015 fattade regeringen beslut om sju nationella indikatorer för
            att följa upp genomförandet av den svenska nationella handlingsplanen
            för FN:s resolution 1325. Indikatorerna rör bland annat andelen
            svensk utsänd personal som i sin missionsförberedelse har genomgått
            1325-relaterad utbildning och antalet kvinnor som rekryterats
            till internationella freds- och säkerhetsfrämjande insatser.
          </note>
          <note>
            Herr talman! Kvinnors roll när det gäller fred och säkerhet är
            central och måste därför vara en integrerad del av regeringens
            arbete inom den freds- och säkerhetsbyggande verksamheten, inklusive
            inom utvecklings- och biståndssamarbetet. För att kunna skapa
            en hållbar uppbyggnad av ett land måste vi använda oss av olika
            plattformar för att nå målet med att bygga en stark demokratisk
            nation. I detta uppbyggnadsarbete måste kvinnor och män ges samma
            möjligheter att påverka och vara med i uppbyggnaden. Därför måste
            vi se till utbildning, hälsa och sjukvård likaväl som till den
            militära säkerhets- och fredsuppbyggnaden. Vi måste se helheten.
          </note>
          <note>
            Arbetet måste omfatta såväl skyddsaspekten som att öka kvinnors
            deltagande i fredsprocesser och i internationella freds- och säkerhetsfrämjande
            insatser.
          </note>
          <note>
            I sammanhanget vill jag betona att genomförandet av resolution
            1325 ska vila på en helhetssyn i fråga om säkerhet, utveckling
            och mänskliga rättigheter.
          </note>
          <note>
            I resolution 1325 ingår även att stärka kvinnors situation och
            att bekämpa alla former av könsrelaterat våld, med fokus på det
            sexuella våldet. Detta är en av det internationella samfundets
            största och viktigaste utmaningar. Inrättandet av FN:s generalsekreterares
            särskilda representant för att bekämpa sexuellt våld i konflikter
            Margot Wallström var ett viktigt steg inom området kvinnor, fred
            och säkerhet.
          </note>
          <note>
            Herr talman! Sveriges regering har varit drivande i antagandet
            av en ny resolution, 2122. Den antogs för två månader sedan och
            fokuserar på att öka kvinnors deltagande och ledarskap inom konfliktförebyggande,
            konfliktlösning och fredsbyggande arbete.
          </note>
          <note>
            För att ytterligare sätta tyngd bakom betydelsen av resolution
            1325 har Sveriges regering gett Folke Bernadotteakademin, Försvarsmakten,
            Kriminalvården, Myndigheten för samhällsskydd och beredskap, Rikspolisstyrelsen
            och Sida i uppdrag att med hjälp av indikatorer årligen redovisa
            hur de har genomfört handlingsplanen och genomförandet av resolution
            1325.
          </note>
          <note>
            Sverige bör inom ramen för EU-samarbetet vara pådrivande för
            att göra resolution 1325 till en naturlig del i planeringen, i
            utformningen, i genomförandet och i utvärderingen av EU:s civila
            och militära krishanteringsinsatser, liksom i andra konfliktförebyggande-
            och fredsfrämjande aktiviteter.
          </note>
          <note>
            Sverige ska även fortsättningsvis vara ett gott exempel genom
            att nationellt verka för att genomföra målsättningen att öka andelen
            kvinnor i de civila och militära fredsfrämjande insatserna, inklusive
            i chefs- och beslutsfattande befattningar.
          </note>
          <note>
            I arbetet för att förebygga konflikter och i återuppbyggnadsarbetet
            efter en konflikt behövs det fler kvinnor, inte minst på högre
            nivåer, i de internationella insatserna.
          </note>
          <note>
            I resolution 1325 betonas vikten av att kvinnor som berörs av
            konflikter också deltar i lösningen av dem och att kvinnor ska
            finnas representerade som aktörer i det internationella samfundets
            insatser för att skapa fred.
          </note>
          <note>
            Under hösten avser regeringen att påbörja en översyn av den nationella
            handlingsplanen för resolution 1325 och 1820. I denna översyn
            kommer givetvis även resolution 2122 att beaktas: Det är viktigt
            att resolution 1325 inte diskuteras som om det bara vore en sak
            för sig, utan att 1325 blir en naturlig del av allt arbete för
            fred och säkerhet.
          </note>
          <note>
            Jag har besökt Liberia, ett land som har haft en stark ekonomi
            och en stor svensk närvaro tack vare svenska företag. Liberia
            är nu svårt märkt av inbördeskrig med fasansfulla konsekvenser.
            Det pågår en uppbyggnad av landet, och här finns ett otroligt
            positivt bevis på att förändring är möjlig även om omständigheterna
            är svåra.
          </note>
          <note>
            Under kriget blev nio av tio liberianska kvinnor utsatta för
            sexualiserat våld. På grund av kriget är rättssystemet dåligt
            fungerande. Det innebär att alla förövare fortfarande går fria.
            I detta postkonfliktland med stort fokus på återuppbyggnad av
            alla samhällsstrukturer har Liberia som första land i Afrika antagit
            en nationell handlingsplan som rör 1325.
          </note>
          <note>
            Trots många utmaningar – exempelvis den utbredda fattigdomen
            och en stark diskriminering av kvinnor – har kvinnorna i Liberia
            visat sin styrka och kapacitet när det handlar om fredsarbete.
            När kvinnor inte fick ta plats i fredsförhandlingarna tvingade
            tusentals kvinnor fram ett fredsavtal genom en massprotest för
            nästan tio år sedan. Liberia valde också Afrikas första kvinnliga
            president 2005, Ellen Johnson-Sirleaf.
          </note>
          <note>
            Denna beskrivning visar att vi måste använda olika verktyg för
            att stärka kvinnors situation, deltagande och inflytande i säkerhets-
            och fredsuppbyggnad.
          </note>
          <note>
            Jag yrkar bifall till förslaget i utskottets betänkande och avslag
            på alla reservationer.
          </note>
          <note type="speaker">
            Anf. 6 CARINA HÄGG (S) replik:
          </note>
          <note>
            Herr talman! När vi har arbetat med handlingsplanerna har det
            ibland känts lite märkligt att jag inte har varit involverad som
            riksdagsledamot. Men jag har haft möjlighet att delta i en annan
            position eftersom jag har varit med i NGO:er. På det sättet har
            jag kunnat debattera handlingsplanerna. Det känns som att det
            här inte är någon riktig balans. Båda delarna är angelägna, men
            även om det är regeringen som har ansvaret – och vi ska vara noga
            med vem som har ansvaret – för handlingsplanen är det viktigt
            att även riksdagen är involverad i processen och har möjlighet
            att påverka. Så jag vill bara ställa frågan: Hur kommer processen
            med att involvera riksdagen att te sig?
          </note>
          <note>
            Sedan har ju vi socialdemokrater avstått från att reservera oss
            för något som jag känner stor sympati för, och det är att det
            ska ske en återrapportering till riksdagen, vilket jag vidhåller.
            Men vi ska göra det i två steg, först handlingsplanen och sedan
            vill vi se att rapporter, skrivelser och propositioner kommer
            samlat så att vi kan göra en helhetsbedömning av hur de ska hanteras,
            i vilka intervaller och vad vi förväntar oss. Så den frågan är
            inte släppt.
          </note>
          <note>
            Men min fråga är: På vilket sätt kommer riksdagen och utrikesutskottet
            att involveras i och kunna påverka arbetet med en handlingsplan?
          </note>
          <note type="speaker">
            Anf. 7 ELISABETH BJÖRNSDOTTER RAHM (M) replik:
          </note>
          <note>
            Herr talman! Jag tyckte att jag var väldigt tydlig i mitt anförande,
            men jag upprepar gärna det som jag sade. Regeringen har ju gett
            ett uppdrag till en rad olika organisationer med Folke Bernadotteakademin
            i spetsen om att de ska göra en redovisning och återrapportera
            vad genomförandet av resolution 1325 kommer att innebära och hur
            det arbetet fortskrider.
          </note>
          <note>
            Jag tycker att det är en tydlig beskrivning av hur vi tar ansvar
            för genomförandet och implementeringen av resolution 1325. Vi
            har stor bredd för att kunna få ett så stort deltagande i detta
            arbete som möjligt.
          </note>
          <note type="speaker">
            Anf. 8 CARINA HÄGG (S) replik:
          </note>
          <note>
            Herr talman! Då konstaterar jag att myndighetens uppdrag, som
            självklart har ett myndighetsperspektiv, inte kommer att kopplas
            till riksdagen förrän vi får en handlingsplan och kanske ett beslut
            på vårt bord. Riksdagsledamöter kommer inte att kopplas in i processen.
          </note>
          <note>
            Det var ett ganska intressant svar – jag hade uppfattat att det
            fanns en annan beskrivning. Myndigheterna arbetar och involverar.
            Vi ska jobba brett och inhämta omvärldskunskap. Men riksdagsledamöterna
            som är engagerade kommer inte att bli involverade i processen
            förrän vid ett beslutstillfälle. Blir det ett beslutstillfälle
            i riksdagens kammare?
          </note>
          <note type="speaker">
            Anf. 9 ELISABETH BJÖRNSDOTTER RAHM (M) replik:
          </note>
          <note>
            Herr talman! Regeringen har sedan tidigare valt att förlänga
            handlingsplanen för resolution 1325 med två år till 2015. Dessutom
            har vi infört en rad olika indikatorer för att lättare kunna göra
            en uppföljning av resolutionen.
          </note>
          <note>
            Hur redovisningen kommer att göras måste vi återkomma till. Som
            det ser ut nu har alla de här organisationerna fått en uppgift
            att se över implementeringen och hur uppföljningen ser ut. Det
            är det svar jag tänker ge Carina Hägg i dag.
          </note>
          <note type="speaker">
            Anf. 10 VALTER MUTT (MP) replik:
          </note>
          <note>
            Herr talman! Det är ju ett spännande ögonblick vi befinner oss
            i nu när vi ska ta fram en ny, uppdaterad och uppgraderad nationell
            handlingsplan för resolution 1325.
          </note>
          <note>
            Att så att säga syresätta luften här inne i den representativa
            demokratins högborg kan bland annat göras genom att ta in spännande
            idéer från det civila samhället. Där finns det otroligt mycket
            kunskap om och erfarenhet av de frågor som resolution 1325 och
            dess efterföljare handlar om.
          </note>
          <note>
            Tyvärr har alliansregeringen varit väldigt njugg, tycker vi i
            Miljöpartiet, mot det civila samhället och bland annat, som bekant,
            drastiskt skurit ned informationsanslagen. Information är ju grundvalen
            i en vital demokrati.
          </note>
          <note>
            Men låt oss som sagt titta framåt. Jag skulle gärna vilja höra
            Elisabeth Björnsdotter Rahm redogöra lite för hur regeringen tänker
            göra för att kraftfullt dra nytta av den erfarenhet, det kunnande
            och de spännande idéer som finns där ute hos det civila samhällets
            engagerade medborgare, folkrörelser, forskare och så vidare.
          </note>
          <note type="speaker">
            Anf. 11 ELISABETH BJÖRNSDOTTER RAHM (M) replik:
          </note>
          <note>
            Herr talman! Som jag sade tidigare har den svenska regeringen
            varit drivande i antagandet av den nya resolutionen 2122. Det
            tycker jag är ett starkt bevis på att vi fokuserar på att öka
            kvinnors deltagande och ledarskap i alla de här olika situationerna.
          </note>
          <note>
            Detta kommer att förstärka betydelsen och tyngden av resolution
            1325 och dess underliggande resolutioner, som även de har gjort
            att resolution 1325 har blivit betydligt starkare i sin betydelse.
          </note>
          <note>
            Sedan får jag upprepa att en rad olika myndigheter och dessutom
            Sveriges biståndsorganisation Sida kommer att fokusera på att
            årligen redovisa vad resolution 1325 står för utifrån tidigare
            fastslagna indikationer.
          </note>
          <note type="speaker">
            Anf. 12 VALTER MUTT (MP) replik:
          </note>
          <note>
            Herr talman! Tack för svaret, Elisabeth Björnsdotter Rahm! Allt
            regeringen gör är inte dåligt.
          </note>
          <note>
            (Applåder)
          </note>
          <note>
            Det var bra saker som Elisabeth Björnsdotter Rahm tog upp här.
            Jag fick dock inte riktigt svar på min specifika fråga.
          </note>
          <note>
            Jag tycker att det känns lite gammalt att det ska vara staten
            och ämbetsmannavärlden – det enda du nämnde var Sida och olika
            myndigheter – som ska vara nästan ensam aktör i den här sfären.
            Det känns lite 1900-tal, höll jag på att säga.
          </note>
          <note>
            Min fråga gällde de fantastiska människorna där ute i det civila
            samhällets organisationer och de engagerade medborgarna som utsätter
            sig för stora faror och kan väldigt mycket om det här. Vi i Miljöpartiet
            tycker att de verkligen ska vara med nu när vi tar fram en ny,
            spännande, uppdaterad handlingsplan som ska slå världen med häpnad
            och också förbättra den.
          </note>
          <note type="speaker">
            Anf. 13 ELISABETH BJÖRNSDOTTER RAHM (M) replik:
          </note>
          <note>
            Herr talman! Ja, vi ska slå världen med häpnad, för allt som
            regeringen gör är bra. Eller hur?
          </note>
          <note>
            (Applåder)
          </note>
          <note>
            Vi måste peka på att Sveriges regering ger stor betydelse åt
            resolution 1325. Vi har förlängt den till 2015 för att kunna förnya
            den handlingsplan och den resolution som vi antog 2006.
          </note>
          <note>
            Alla de organisationer som jag har räknat upp har bredd. Sida
            till exempel – vem är det som jobbar inom Sida? Jo, Sida har ett
            brett kontaktnät ute på fältet. Kriminalvården, Folke Bernadotteakademin,
            Försvarsmakten – alla har ett brett arbete ute på fältet, och
            det är med hjälp av deras kunskaper vi ska ta fram den här handlingsplanen
            och få en redovisning av hur den ser ut.
          </note>
          <note type="speaker">
            Anf. 14 ISMAIL KAMIL (FP):
          </note>
          <note>
            Herr talman! Kvinnors roll när det gäller fred och säkerhet är
            mycket central. Den ska vara en integrerad del av regeringens
            arbete inom freds- och säkerhetsbyggande verksamheter.
          </note>
          <note>
            Därför är det viktigt att öka kvinnors deltagande i fredsprocesser.
            Det är lika viktigt att kvinnor tar plats också i internationella
            freds- och säkerhetsfrämjande insatser.
          </note>
          <note>
            Sverige som medlem i FN ska bidra till att genomförandet av resolution
            1325 ska vila på en helhetssyn – det är viktigt – i fråga om säkerhet,
            utveckling och mänskliga rättigheter.
          </note>
          <note>
            Bekämpandet av alla former av könsrelaterat våld måste prioriteras,
            med fokus på sexuellt våld. Att bekämpa sexuellt våld i konflikter
            är ett viktigt steg inom området kvinnor, fred och säkerhet. Europarådets
            konvention om förebyggande och bekämpning av våld mot kvinnor
            och av våld i hemmet måste tillämpas också i väpnade konflikter.
          </note>
          <note>
            I den nationella handlingsplanen anges att ansvaret för att genomföra
            resolution 1325 är gemensamt och sträcker sig från det civila
            samhället till internationella organisationer vad gäller utbildning,
            information, analys och kapacitetsstärkande åtgärder.
          </note>
          <note>
            Herr talman! Regeringen förlängde förra året Sveriges nationella
            handlingsplan för genomförandet av resolutionerna 1325 och 1820
            till år 2015 och har kompletterat dem med mätindikatorer för att
            kunna göra en bättre utvärdering.
          </note>
          <note>
            Regeringen ska nu under hösten påbörja en översyn av den nationella
            handlingsplanen för resolutionerna 1325 och 1820. Det är bara
            att välkomna.
          </note>
          <note>
            Förutsättningen för en demokratisk, rättvis och hållbar global
            utveckling är att kvinnor och män har samma möjligheter att påverka
            samhällsutvecklingen.
          </note>
          <note>
            Vi är medvetna om bristen på jämställdhet.
          </note>
          <note>
            Vi är medvetna om svårigheter för kvinnor att engagera sig politiskt.
          </note>
          <note>
            Vi är medvetna om att andelen kvinnor i fredsfrämjande insatser
            är liten.
          </note>
          <note>
            Vi är medvetna om kvinnornas utsatthet i länder som präglas av
            konflikter.
          </note>
          <note>
            Vi är medvetna om att FN måste reformeras så att kvinnorna måste
            ha framträdande roller, inte minst i samband med fredsförhandlingar
            och konfliktlösningar.
          </note>
          <note>
            Herr talman! Därför är det viktigt att främja jämställdhet. Det
            är viktigt att lyfta fram kvinnans roll och hennes deltagande
            i arbetet för fred och förebyggande av konflikter.
          </note>
          <note>
            Det är viktigt att betona att Sverige arbetar aktivt i alla internationella
            sammanhang för att dels främja kvinnornas ledarskap, dels uppmärksamma
            och bekämpa våld mot kvinnor. Vi ska vara stolta över att Sverige
            förra året var den sjunde största givaren till organisationen
            UN Women och aktivt har deltagit i utarbetandet av organisationens
            strategiska plan för att stärka kvinnornas roller.
          </note>
          <note>
            För oss liberaler är en ökad roll för kvinnan det första steget
            mot att göra omvärlden tryggare.
          </note>
          <note>
            Det återstår fortfarande många utmaningar. Arbetet för varje
            människas rätt till ett bättre liv stannar inte vid det egna landets
            gränser. Politisk ofrihet, förtryck av kvinnor, svält och undernäring,
            infektionssjukdomar, brist på skolgång och sjukvård bjuder oss
            alla till handling. Demokratiserande krafter och rättsstatliga
            strukturer samt jämställdhet behöver ökas kraftigt. En fortsatt
            demokratisering är den absolut viktigaste faktorn för en långsiktigt
            fredlig utveckling.
          </note>
          <note>
            Det återstår fortfarande många utmaningar.
          </note>
          <note>
            Herr talman! Demokrati är ingen lyx som bara passar länder som
            har nått en viss utvecklingsnivå. Varje människa har rätt att
            få leva i frihet. Demokratin har avgörande betydelse för att minska
            risken för konflikter inom och mellan länder. Demokratier startar
            inte krig, och ska inte starta krig, mot andra demokratier. Tydliga
            krav på demokrati och mänskliga rättigheter måste ställas. Tydliga
            krav på respekt för kvinnors rättigheter måste ställas. Kontakter
            med omvärlden är avgörande för demokratikrafterna i världens ofria
            stater. Förenta nationerna har en särställning som den viktigaste
            globala aktören för fred och säkerhet, konfliktlösning och internationell
            samverkan. FN:s roll försvåras dock allvarligt av bristande effektivitet
            och motsättningar mellan demokratier och diktaturer.
          </note>
          <note>
            Vi liberaler tycker att Sverige ska bidra konstruktivt till att
            FN reformeras. Internationella brottmålsdomstolens roll måste
            stärkas. Vi tycker att det borde vara en självklarhet att det
            ska finnas ett demokratikrav för medlemskap i FN:s råd för mänskliga
            rättigheter.
          </note>
          <note>
            Jag yrkar bifall till förslaget i utrikesutskottets betänkande
            och avslag på alla reservationer.
          </note>
          <note type="speaker">
            Anf. 15 CARINA HÄGG (S) replik:
          </note>
          <note>
            Herr talman! Socialdemokraterna instämmer i bifallet till betänkandet,
            och det finns mycket som är gemensamt i resonemangen. Men jag
            skulle vilja komplicera tillvaron lite.
          </note>
          <note>
            Det måste finnas en helhet i hur man arbetar. Jag kan ta ett
            aktuellt exempel som är väldigt dramatiskt och traumatiskt, och
            det är Syrien, där vi har en officiell politik. Samtidigt finns
            det grupper som är oppositionella, och det är naturligtvis en
            berättigad oppositionell rörelse. Men det finns också en alltmer
            militant del av oppositionen som inte har kvinnors deltagande
            och kvinnors bästa för ögonen, så som vi tolkar det enligt FN:s
            resolutioner, de allmänna mänskliga rättigheterna och kvinnokonventioner.
          </note>
          <note>
            Då krävs det att man har en balanserad bild och vågar säga någonting
            om detta. Annars uppfattas det som att vi i några stycken har
            en dubbelhet i vår attityd.
          </note>
          <note>
            Hur tänker regeringssidan här? Hur tänker Alliansen? Är man beredd
            att vara lite tydligare också mot den opposition som inte har
            demokrati och kvinnors rättigheter för ögonen, att ställa krav
            också på dem och fundera på vilka kopplingar det finns mellan
            den nationella politiken och utrikespolitiken i Sverige?
          </note>
          <note>
            Det är lite resonerande. Jag menar att det finns en växande problematik
            i synen på Sverige och att det kan uppfattas som att vi inte har
            en konsistent politik i förhållande till Syrien, vilket det är
            väldigt viktigt att vi har, och en bred enighet bakom en sådan
            politik.
          </note>
          <note type="speaker">
            Anf. 16 ISMAIL KAMIL (FP) replik:
          </note>
          <note>
            Herr talman! Tack för frågan, Carina!
          </note>
          <note>
            Jag tror inte att det är någon som tvekar om att Sverige har
            en aktiv roll när det gäller kvinnofrågor och sexuellt våld i
            samband med konflikter och krig. På den punkten kan jag lugna
            dig. De personer jag har träffat internationellt när det gäller
            Syrien hävdar alla detta i fråga om Sveriges roll, när det gäller
            att kunna fokusera på kvinnornas roll och fokusera på att våld
            mot kvinnor inte är acceptabelt, vare sig i hemmet eller i samband
            med konflikter.
          </note>
          <note>
            Det är komplext i Syrien. Det finns ett par miljoner utanför
            Syriens gränser. Det är fyra fem miljoner som är interna flyktingar
            och som inte vet vart de ska ta vägen. Det är sex till åtta miljoner
            som är i akut behov av humanitär hjälp. De mest drabbade är barn,
            kvinnor och flickor.
          </note>
          <note>
            Det här är inte någonting nytt, Carina, utan i alla sammanhang
            när det har varit konflikter och områden har präglats av krig
            förekommer det ofta våldtäkter och sexuellt våld mot oppositionella
            eller icke-oppositionella. Kvinnor i stort är drabbade, oberoende
            om de tillhör oppositionen eller majoriteten eller dem som styr
            landet.
          </note>
          <note>
            Jag delar inte din uppfattning att Sverige inte gör någonting,
            utan tvärtom har vi framhävt och fokuserat på dessa frågor och
            sagt att det inte är acceptabelt. Just därför vill vi, åtminstone
            från Folkpartiets sida men även från regeringens sida, att man
            ska stärka rollen för Internationella brottmålsdomstolen.
          </note>
          <note type="speaker">
            Anf. 17 CARINA HÄGG (S) replik:
          </note>
          <note>
            Herr talman! Det är staterna som har det primära ansvaret för
            människors säkerhet. När det gäller Syrien har vi sett motsatsen
            på ett väldigt grovt sätt. Det finns många komplikationer, men
            jag valde att bryta ut en liten del. Jag tror ändå att det har
            betydelse att man har denna helhetssyn och uttalar sig tydligt
            mot övergrepp och våld mot kvinnor varhelst det förekommer. Det
            skapar en långsiktighet när det gäller vår trovärdighet. Det skapar
            också en långsiktighet när det gäller att arbeta i en postkonfliktsituation.
            Vi kan lättare bygga upp ett arbete med kvinnor i diasporan och
            med de kvinnor som är aktiva inne i länder.
          </note>
          <note>
            Vi har välkomnat när vi sett att kvinnor från Syrien har deltagit
            i konferenser i Sverige, och det finns nätverksarbete.
          </note>
          <note>
            Jag väljer att tolka Folkpartiets representant här, som en del
            i Alliansen, så att vi fortsättningsvis kan få lite tydligare
            uttalanden när det gäller delar av motståndsrörelsen som begår
            övergrepp mot kvinnor. Det är inte enbart de, utan det finns på
            flera andra håll. De försvårar kvinnors deltagande i processen
            mot en fredligare situation och mot en postkonfliktsituation så
            småningom.
          </note>
          <note>
            Jag hoppas på en tydligare linje där framöver.
          </note>
          <note type="speaker">
            Anf. 18 ISMAIL KAMIL (FP) replik:
          </note>
          <note>
            Herr talman! Folkpartiets linje i dessa frågor är hur tydlig
            som helst.
          </note>
          <note>
            Jag kan bara säga till dig, Carina, att islamisk extremism går
            emot kvinnorna, oberoende om de är på motståndarsidan eller på
            regeringssidan. På den punkten skiljer man inte mellan kvinnorna
            – kvinnor är kvinnor, och de är drabbade oberoende om det är i
            områden som präglas av krig och konflikter eller om det är i områden
            där det inte råder krig eller konflikter.
          </note>
          <note>
            När det gäller kvinnornas roll i konfliktområden är det jätteviktigt
            att vi starkt kan säga ifrån mot våld och sexuellt våld mot kvinnor
            i dessa områden, oberoende om det förekommer i regeringsdominerade
            områden i Syrien eller i motståndardominerade områden.
          </note>
          <note>
            Vi har från Folkpartiets sida fördömt dessa attacker oberoende
            av varifrån de kommer, så länge man har fokus på att ytterligare
            försvaga kvinnornas, flickornas och barnens och även motståndarnas
            möjligheter att ha ett land, ett framtida Syrien där det råder
            demokrati, respekt för mänskliga rättigheter, kvinnorättigheter,
            minoriteters rättigheter och mycket annat.
          </note>
          <note>
            Vi liberaler skiljer för vår del inte på om motståndarrörelsen
            har en bättre syn på kvinnorna eller om regeringssidan har en
            bättre syn, utan allt våld mot kvinnor är förkastligt. Vi liberaler
            kommer från vår sida alltid att fördöma detta. Det finns inga
            ursäkter för detta. I den delen hoppas jag att du är nöjd.
          </note>
          <note type="speaker">
            Anf. 19 KERSTIN LUNDGREN (C):
          </note>
          <note>
            Herr talman! Utrikesutskottet har fokuserat på olika säkerhetspolitiska
            perspektiv genom mandatperioden. Det må vara EU:s ekonomiska kris,
            nedrustning och icke-spridning eller konventionell rustningskontroll.
            I dag handlar det om kvinnor, fred och säkerhet.
          </note>
          <note>
            Kvinnor har nyckeln till utveckling. De bär nyckeln till utveckling
            – det må vara här hemma eller i andra delar av världen – och också
            nyckeln till fred och säkerhet. Vi har sett goda exempel, till
            exempel Nordirland, på kvinnornas roll för att lösa en långvarig
            konflikt och hitta vägar framåt. Liberia har tidigare nämnts.
            Många andra exempel skulle kunna tas. Det är inte för inte som
            just fredspriset är det Nobelpris som flest kvinnor har fått.
          </note>
          <note>
            Erfarenheterna från Balkan har satt sina spår. Det var tydligt
            när FN antog resolution 1325 om kvinnors roll för att förebygga,
            för att bygga och utveckla fred och säkerhet, och också resolution
            1820, utifrån de erfarenheter som fanns från Balkan när det gäller
            sexuellt våld mot kvinnor som ett vapen i konflikter.
          </note>
          <note>
            Jag är glad över att vi från Sveriges sida har varit aktiva i
            båda dessa resolutioner, inte minst genom stödet till UN Women
            och till generalsekreterarens särskilda representant, som i mångt
            och mycket fick sin start via svenskt stöd.
          </note>
          <note>
            Det är en global överenskommelse som har gjorts. Det finns ett
            uppdrag från FN:s säkerhetsråd. Det är klart att det är viktigt
            att vi jobbar tillsammans för att förändra och nå resultat. Vi
            noterar att generalsekreteraren vartannat år redovisar uppnådda
            resultat för FN i säkerhetsrådet. Efter tio år kunde man läsa
            den uppföljning som då hade gjorts av resultaten av 1325. Det
            är ömsom vin, ömsom vatten, men resultat hade tydligt kunnat utläsas.
          </note>
          <note>
            Ändå återstår mycket, för det är många länder som ännu inte har
            några handlingsplaner. Det är också mot denna bakgrund som man
            har enats om att man år 2015 – detta dramatiska år i FN då det
            verkar som om allt ska hända – också ska ha en översyn av resolution
            1325. Det är naturligtvis viktigt kopplat till post-2015, millenniemålen
            och det är också att jobba med hållbar utveckling, en inkluderande
            hållbar utveckling.
          </note>
          <note>
            Från svensk sida har vi ett nationellt och regionalt ansvar för
            att säkerställa detta. Sverige var ett av de första länderna som
            2006 hade en handlingsplan på det här området. I dag är det ett
            tjugotal EU-länder som har antagit en handlingsplan, men således
            inte alla. Ändå har Sverige aktivt påverkat för att säkerställa
            att 1325- och 1820-perspektiven kommer in i EU:s utrikes- och
            säkerhetspolitiska agenda. Inte minst brukar vi i utskottet vara
            mycket tydliga med att poängtera detta i alla sammanhang.
          </note>
          <note>
            Men jag tycker ändå att vi har gjort skillnad. Sverige har gjort
            skillnad. Vi har gjort det inte bara på grund av politiska beslut,
            långt ifrån, utan också på grund av hela civilsamhällets engagemang
            för de här frågorna. Vi kan se det om vi besöker Afghanistan,
            där vi var ett av de första länder som hade genderrådgivare på
            plats, som var med och säkrade det senaste valet för att kvinnor
            skulle ha möjligheter att ställa upp i val och ta sin politiska
            roll som en del i lösningen. Vi har sett det när det gäller polisinsatser,
            också i Afghanistan eller på andra ställen med Eupol. Sverige
            är ett av de länder som har flest kvinnor i sina missioner. Nu
            i Sydsudan upplever vi igen att det är ett fokus från svensk horisont.
          </note>
          <note>
            Det är viktigt att vi har kvinnor med i våra missioner. Vi får
            höra de kvinnliga poliserna i Liberia berätta hur de möts när
            de kommer ut och ska göra brottsutredningar eller andra utredningar
            och vilken effekt det får på det lokala samhället. Det visar på
            betydelsen av vår närvaro. Det är inte för inte som vi just i
            Liberia har en svensk kvinnlig ledare som är generalsekreterarens
            särskilda representant, en av de få med svensk flagg.
          </note>
          <note>
            Vi gör skillnad när det gäller Försvarsmakten, polisen, MSB och
            Sida. Hela utvecklingsagendan handlar ju delvis om att fokusera
            på kvinnors möjligheter och säkra kvinnors sexuella och reproduktiva
            hälsa och rättigheter. Det är en del av den svenska agendan på
            hela fältet. Här finns det en samstämmighet.
          </note>
          <note>
            Samtidigt kan man ibland tro att bara vi fattar ett beslut har
            vi också åstadkommit en ny verklighet, inte minst när man ser
            den här typen av effekter ute i samhället. Mot den bakgrunden
            har vi också förlängt den nuvarande handlingsplanen till 2015.
          </note>
          <note>
            Nu är det viktigt att vi gör ett omtag, och regeringen har också
            aviserat ett sådant inför 2015. Det omtaget måste naturligtvis
            bygga på det systematiska lärandet genom uppföljning och utvärdering
            av det som har skett. Jag är glad över att regeringen 2011 gav
            i uppdrag att man skulle ta fram indikatorer och att man hos myndigheterna
            har enats om åtta indikatorer som vi fick den första uppföljningen
            av 2012.
          </note>
          <note>
            Nu ska vi gå vidare. Från min och Centerpartiets utgångspunkt
            ser vi en inkluderande process. Det är inte minst tydligt efter
            gårdagens seminarium här i riksdagen med Kvinna till Kvinna, som
            är en av de civilsamhällesorganisationer som har betytt så mycket
            för den svenska positionen på det här området när det gäller utbildningsinsatser
            och annat. Det är klart att vi också har att lära av andra länder.
            Vi hade i går möjlighet att lyssna till Finland och England. Det
            är lite olika hur man jobbar. Detta är det naturligtvis intressant
            och viktigt att försöka fånga upp. Det handlar om att lyssna och
            lära och att jobba för att vi alla ska kunna vara delaktiga i
            den fortsatta processen.
          </note>
          <note>
            Mot den bakgrunden, herr talman, blev jag lite förvånad när jag
            läste reservationerna. Där verkar det som om det viktigaste just
            nu är att två av myndigheterna ska upprätta egna handlingsplaner.
            Med perspektivet att vi nu går in i en process med sikte på 2015
            har jag lite svårt att förstå att man så envetet säger att just
            detta är det viktigaste – eller att det viktigaste är att vi varje
            år ska få en skrivelse till riksdagen. Jag tycker att man måste
            ha en öppenhet här. Om vi nu vill ha en process för att ta fram
            en ny handlingsplan, låt oss då göra det genom att lyssna och
            lära utifrån den verklighet som vi har kunnat se och diskutera
            fram slutsatser utifrån detta, inkluderat civilsamhället och inte
            bara oss i riksdagen.
          </note>
          <note>
            Herr talman! Jag yrkar bifall till utskottets förslag och avslag
            på alla reservationer.
          </note>
          <note type="speaker">
            Anf. 20 CARINA HÄGG (S) replik:
          </note>
          <note>
            Herr talman! Först vill jag säga att vi har valt att inte reservera
            oss, men det betyder inte att vi har varit nöjda med processen
            under senare år. Vi har hela tiden fått ligga i, trycka på och
            driva på för att vi ska få de här förlängningarna när planerna
            går ut och för att vi ska få nya planer och för att de ska bli
            bättre.
          </note>
          <note>
            Jag kan förstå dem som väljer andra strategier och som kanske
            reserverar sig. Men vi har valt den här processen. Vi tror att
            den kan vara konstruktiv, men det är inte oproblematiskt.
          </note>
          <note>
            Det finns en annan del som jag ska ställa en fråga om. Vi nämner
            också i betänkandet den så kallade Istanbulkonventionen. Det är
            naturligt att den heter Istanbulkonventionen, för regeringen i
            Ankara var i flera steg vänligt inställda och hjälpte till med
            arrangemang och var pådrivande för att den här konventionen skulle
            komma till stånd, tillsammans med den dåvarande regeringen i Spanien
            – det är två länder som jag ändå vill peka ut. Sedan öppnades
            signeringen i Istanbul. De ratificerade också konventionen, alltså
            tillträdde konventionen, redan 2012, medan Sverige fortfarande
            drar ut på den här frågan.
          </note>
          <note>
            Den har varit försenad vid flera tillfällen. Sverige signerade
            genom utrikesminister Carl Bildt konventionen i Istanbul när den
            öppnades, men sedan har vi på samma sätt fått ställa frågor, driva
            på och ha dialog under hand. Det senaste är att det nog ska komma
            någonting till riksdagen så att vi nog kan tillträda den under
            mandatperioden. Men jag vill veta: Blir det så? Blir det ytterligare
            förseningar, eller kommer den här kammaren att stänga mandatperioden
            med att man har tillträtt konventionen, Istanbulkonventionen,
            som också omfattar våld i väpnade konflikter?
          </note>
          <note>
            Huvudsakligen handlar det om våld mot kvinnor, genderbaserat
            våld, men det är en del som specifikt kan användas i konfliktsituationer.
            Därför har det betydelse för den här debatten, för det här betänkandet
            och för vårt utskott.
          </note>
          <note type="speaker">
            Anf. 21 KERSTIN LUNDGREN (C) replik:
          </note>
          <note>
            Herr talman! Det är en ny fråga, i ärlighetens namn. Vi har inte
            i det här betänkandet tagit upp just Istanbulkonventionen. Det
            handlar om Europarådets konvention. Och vi har i det här sammanhanget
            helt klart konstaterat att vi har signerat, och vi avser att ratificera.
            Men det är ofta så, herr talman, att en ratificeringsprocess i
            Sverige kan ta lite längre tid – vi har upplevt det flera gånger,
            oavsett regering – än i andra länder. Men det finns ingen som
            helst tvekan om att Sverige ska ratificera, inte från Centerpartiets
            utgångspunkt i alla fall. Och jag har inte heller hört att det
            är någon annan som har en sådan utgångspunkt. Det är väl bara
            fråga om att man i den rättsvårdande processen ska bereda frågorna,
            så att vi så småningom kan ta ett gott beslut här i riksdagen.
          </note>
          <note>
            För övrigt, herr talman, kan jag bara konstatera något. Jag har
            suttit i utrikesutskottet sedan 2006. I början hade vi lite svårt
            att få med 1325-perspektivet, men sedan har utskottet varje år,
            i nästan varje betänkande, lyft upp frågor om 1325, 1820 och också
            om barnens rättigheter. Det är någonting som är oerhört genomgående.
          </note>
          <note>
            Jag tycker då, herr talman, att vi ändå på det sättet har kunnat
            följa och diskutera de frågorna återkommande, även om vi just
            nu har ett samlat betänkande som behandlas. Vi har verkligen från
            utskottets sida återkommande kunnat följa detta och kunnat diskutera
            och resonera.
          </note>
          <note>
            Med det, herr talman, tycker jag att vi har skött den här processen
            ganska bra. Men det är viktigt, när vi kommer till handlingsplanen,
            att vi jobbar och gör ett omtag med sikte på att också kunna vara
            en bra aktör inför FN:s översyn.
          </note>
          <note type="speaker">
            Anf. 22 CARINA HÄGG (S) replik:
          </note>
          <note>
            Herr talman! Jag delar Kerstin Lundgrens uppfattning att det
            var ett intressant seminarium i går. Det är viktigt att få utblickar,
            att se vad man gör runt omkring oss och att vi tar till oss erfarenheter,
            brett, från det civila samhället.
          </note>
          <note>
            Jag har heller ingen annan uppfattning än att den här riksdagen
            kommer att fatta beslut om att Sverige ska tillträda Istanbulkonventionen
            längre fram, men jag måste reagera när det utan att det finns
            särskilda skäl drar ut på tiden. Då ligger det i min uppgift som
            oppositionspolitiker att driva på och ställa frågan: Varför?
          </note>
          <note>
            Men det är någonting som vi också kan ha ett gemensamt ansvar
            för. Vi har skrivit i betänkandet om konventionen och dess betydelse
            också för det här betänkandet och för det arbete som konventionen
            skulle kunna bidra till. Men jag vill inte se att det här arbetet
            drar ut längre på tiden.
          </note>
          <note>
            Det handlar om politisk vilja. Det handlar inte om problem i
            processen, utan det handlar om politisk vilja. Har vi den gemensamt
            kan vi på olika sätt använda våra olika arenor och plattformar
            för att driva på, så att riksdagen så snart som möjligt får den
            här texten på sitt bord.
          </note>
          <note type="speaker">
            Anf. 23 KERSTIN LUNDGREN (C) replik:
          </note>
          <note>
            Herr talman! Utskottet vill uppmärksamma att Europarådets konvention
            om förebyggande och bekämpning av våld mot kvinnor och av våld
            i hemmet också tillämpas i väpnade konflikter. Där är vi överens.
          </note>
          <note>
            Sedan gäller det den andra diskussionen om processen för att
            säkerställa att vi fattar ett välgrundat beslut när vi ratificerar.
            Det handlar om att vi har vidtagit åtgärder när det gäller eventuella
            anpassningar och annat. Det är det som vi brukar göra. Vi hoppar
            inte jämfota över lagstiftningen. Vi vill ju att det, när vi får
            ett lagstiftningsförslag till riksdagen, ska vara ett hållbart
            lagstiftningsförslag eller en ratificering som säkerställer att
            de anpassningar som eventuellt behöver göras också har gjorts
            eller kan göras i det sammanhanget.
          </note>
          <note>
            Det är viktigt att vi inte tar lätt på det. Men det var en tydlig
            signal att Carl Bildt var med från regeringens sida och signerade
            i Istanbul. Det var väl en tydlig signal? Annars brukar det ofta
            klagas över att vi inte har varit närvarande på högsta nivå när
            signering sker. Men här var man med på högsta nivå och signerade.
            Vi kommer att ratificera. Det finns ingen ambition eller vilja
            att på något sätt dra fötterna efter sig i den här frågan. Det
            finns ingen sådan politisk vilja.
          </note>
          <note type="speaker">
            Anf. 24 DÉSIRÉE PETHRUS (KD):
          </note>
          <note>
            Herr talman! Det betänkande vi i dag debatterar om kvinnor, fred
            och säkerhet är oerhört viktigt. Varje dag dör kvinnor i krig
            och konflikter. De deltar inte i strider men dödas av soldater
            som inte har några som helst skrupler.
          </note>
          <note>
            Att vara kvinna i krig och konflikt är farligare än att vara
            soldat, som en kvinna sade i går på ett seminarium här i riksdagen.
            Och om soldater anser sig ha rätt att ge sig på obeväpnade kvinnor
            och barn är kvinnorna förstås helt skyddslösa och har ingenting
            att sätta emot.
          </note>
          <note>
            En konflikt som särskilt drabbat och drabbar kvinnor är, herr
            talman, den konflikt som under lång tid härjat i Demokratiska
            republiken Kongos östra delar. Där har flera miljoner människor
            – det finns uppgifter om att det är fyra, fem eller sex miljoner
            – dött. Och två miljoner kvinnor och flickor uppges ha våldtagits.
            Det är siffror som varierar, men omfattningen är i likhet med
            folkmord. Flera miljoner har dött. Två miljoner har våldtagits.
            Det är fruktansvärda siffror. Våldtäkt, tortyr och död drabbar
            kvinnor varje dag i en konflikt som ingen lyckats få stopp på.
          </note>
          <note>
            Världssamfundet ser på medan kvinnors liv rinner ut eller fullkomligt
            ödeläggs. Många av de kvinnor som överlever de grymma våldtäkterna
            blir förskjutna av sina familjer och får svårt att över huvud
            taget överleva.
          </note>
          <note>
            Herr talman! Det finns en man som, i motsats till alla de här
            fega männen, vågar stå upp för kvinnorna. Det är doktor Mukwege,
            som om två veckor kommer hit till riksdagen för att delta i ett
            seminarium om våldet i Kongo. Han är gynekolog och chef för Panzisjukhuset
            i Bukavu i östra Kongo. Sjukhuset startade sin verksamhet 1999
            med hjälp av bland annat Läkarmissionen. Han har tagit emot ett
            stort antal priser. Han var till och med på väg att få Nobels
            fredspris nyligen. Den 2 december får han Right Livelihood-priset
            här i riksdagen.
          </note>
          <note>
            I en artikel i Läkartidningen i augusti, som upprörde och engagerade
            många, berättar doktor Mukwege att över 33 000 kvinnor och flickor
            har behandlats sedan 1999. Han beskriver vad det är för typ av
            offer och deras historier. Det är så fruktansvärda historier att
            de nästan inte går att återberätta här i talarstolen.
          </note>
          <note>
            Doktor Mukwege säger att han egentligen inte vill ha fler priser,
            utan det han vill är att få stopp på kriget och konflikten. Det
            är det han anser att FN och även vi i hela världssamfundet måste
            göra: ingripa och göra någonting snarast, för alla kvinnor och
            drabbade flickor.
          </note>
          <note>
            Konflikten i Kongo har pågått sedan mitten av 90-talet. Jag tar
            upp det här lite grann för att visa hur komplicerat det är att
            få stopp på krig och konflikter och hur det berör hela befolkningar.
            Konflikten har alltså pågått sedan mitten av 90-talet, i kölvattnet
            av folkmordet i Rwanda då soldater strömmade över gränsen in i
            Kongo.
          </note>
          <note>
            FN har i tio år haft en fredsbevarande styrka i området, Monusco.
            Styrkan kostar 1,4 miljarder dollar per år, herr talman, vilket
            motsvarar 26,8 miljoner kronor per dag. Enligt Läkartidningen
            våldtas fortfarande kvinnor och flickor varje minut, och enligt
            en rapport från Rädda Barnen är två tredjedelar av offren minderåriga.
            Varför fungerar inte FN-insatsen? Varför drabbas kvinnor? Varför
            drabbas flickor på det här sättet?
          </note>
          <note>
            Demokratiska republiken Kongo är också ett av världens rikaste
            länder när det gäller mineralfyndigheter. De har diamanter, guld,
            koppar, tenn, kobolt, uran och coltan – coltan som finns i din
            och min mobiltelefon. Det här rika landet är samtidigt ett av
            världens fattigaste länder, med en medelinkomst på knappt 1 USD
            per dag. Vart tar alla inkomster från dessa mineraler vägen? Vad
            gör FN:s säkerhetsråd åt detta?
          </note>
          <note>
            Allt det här tillsammans är ingenting annat än en skandal för
            hela världssamfundet, herr talman. Det är en skandal för Demokratiska
            republiken Kongos ledare och för alla de grannländers ledare som
            är involverade i konflikten. Vi har nu fina resolutioner, och
            vi har resolution 1325. Den är oerhört viktig, men den är inte
            viktig förrän den får klar och tydlig verkan. Var är ledarskapet
            som ska ge resolutionen ett innehåll?
          </note>
          <note>
            Herr talman! Varför händer ingenting så att våldet får ett slut?
            I den så kallade fredsprocess man anser pågår i regionen hör vi
            inte om kvinnorna som är med och bestämmer. Vi hör inte om det.
            De fredssamtal som pågår i regionen verkar mer vara ett sätt att
            lägga ut dimridåer för att lugna världssamfundet. Men var är kvinnorna
            som enligt resolution 1325 ska vara en naturlig del i fredssamtal
            och konfliktlösning?
          </note>
          <note>
            Herr talman! I Syrien rasar dessutom ett inbördeskrig som skördar
            liv varje dag. Över hundra tusen har dödats, och miljoner människor
            är på flykt. FN:s säkerhetsråd är förlamat, och Ryssland vägrar
            agera och se till att få fram en resolution som kan stoppa våldet
            – en resolution som borde värna alla oskyldiga. Även här finns
            dock ekonomiska ambitioner och maktambitioner som Ryssland inte
            vill avstå. Man vill vara en stormakt, och man vill förmodligen
            också kunna fortsätta sälja vapen. Lönsamma vapenaffärer är något
            som ofta gömmer sig under ytan i olika konflikter.
          </note>
          <note>
            Nu talar man om att försöka få i gång fredssamtalen mellan parterna
            i Genève, men hör vi om alla kvinnor som ska komma till förhandlingsbordet?
            Jag har inte hört något. Var är de kvinnor som enligt 1325 ska
            delta i fredsförhandlingarna? I Afghanistan ska Sverige snart
            gå över till en civil insats med stora biståndsmedel som ska komma
            befolkningen till del. Här är det också viktigt att Sverige fortsätter
            att trycka på för att kvinnornas röst inte får tystna.
          </note>
          <note>
            Herr talman! Forskning visar att det finns ett samband mellan
            konflikter och kvinnors status i samhället. 90 procent av offren
            i krig och konflikter är civila – 90 procent! Det är inte längre
            gamla konventionella krig mellan soldater, utan 90 procent av
            offren i krig och konflikter är civila. Det betyder naturligtvis
            att ett oerhört stort antal kvinnor och barn drabbas. Därför måste
            vi se till att resolution 1325, där kvinnor får en röst, verkligen
            kommer på plats.
          </note>
          <note>
            Sverige har höga ambitioner på jämställdhetsområdet, och det
            är mycket bra. Vi har höga ambitioner för kvinnors deltagande
            i konfliktprevention, konfliktlösning och fredsfrämjande insatser,
            och vi ger stora resurser till olika kvinnoorganisationer – inte
            bara svenska utan även lokala – för att försöka bidra till att
            de ska kunna jobba i fredsfrämjande insatser.
          </note>
          <note>
            Sverige var också, som flera har sagt, ett av de första länderna
            att anta en nationell handlingsplan om 1325 om kvinnor, fred och
            säkerhet. Vi har tagit fram de nationella indikatorerna, och vi
            utbildar personal som ska sändas ut i internationella insatser
            och missioner. Vi har också ökat andelen kvinnor, även om de är
            för få – det är ungefär 14 procent av dem som sänds ut som är
            kvinnor. Vi har även ställt krav på myndigheterna att redovisa
            hur de arbetar med 1325.
          </note>
          <note>
            Allt det här är bra. Sverige gör saker, och vi är på gång. Det
            är bra att vi kan trycka på i de här frågorna. Som vi redovisar
            i betänkandet ska regeringen nu ta fram en ny handlingsplan, och
            vi vet att civilsamhället vill delta i arbetet. Flera organisationer
            lyfte fram det i går på det seminarium som var i riksdagen.
          </note>
          <note>
            Herr talman! Avslutningsvis är det viktigt att vi ser till att
            Sverige fortsätter satsa på det här området, att vi ser till att
            det finns resurser, att vi har planer som går att utvärdera på
            ett bra sätt och att vi strävar efter att påverka både EU och
            FN att ta konkreta steg framåt för att lösa olika konflikter och
            för att kvinnors röst finns med. Nu krävs tydlighet och ansvar
            för att visa kvinnorna i Kongo, Syrien, Afghanistan och andra
            delar av världen att vi menar allvar med att kvinnor ska få delta
            i fredsförhandlingar.
          </note>
          <note>
            I den senaste resolutionen från säkerhetsrådet, nr 2122, säger
            man att FN:s generalsekreterare särskilt ska tänka på att utnämna
            kvinnor i medlingsuppdrag. Ban Ki Moon ska också göra en global
            studie med utvärdering av om 1325 och följdresolutionerna har
            implementerats.
          </note>
          <note>
            Det är alltså hög tid att få konkreta bevis på att det vi lovar
            kvinnor som i dag lever i krig och konflikt är någonting värt.
            Att värna mänskliga, universella rättigheter är allas vårt ansvar.
            Låt oss därför bli än mer tuffa i att inte acceptera att kvinnor
            ställs utanför förhandlingsrummen!
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 25 VALTER MUTT (MP) replik:
          </note>
          <note>
            Herr talman! Betänkandet, liksom de underliggande FN-resolutionerna,
            har så att säga två huvuddelar. Den ena handlar om att stärka
            det fysiska skyddet mot sexualiserat våld och annat övervåld mot
            kvinnor, och den andra handlar om att öka kvinnors inflytande
            och deltagande i såväl konfliktförebyggande fredsförhandlingar
            som postkonfliktssituationer.
          </note>
          <note>
            Vi konstaterade i stor enighet att det betydde åtskilligt att
            FN:s generalsekreterare inrättade en särskild representant, SRSG,
            för att bekämpa sexuellt våld i konflikter – den posten hade som
            bekant Margot Wallström tidigare – och att de frågorna, vilket
            vi under stor enighet skriver i vårt betänkande, därmed har fått
            ökad tyngd inom det internationella samfundet och underlättar
            samordningen med FN-systemet.
          </note>
          <note>
            Vi miljöpartister tycker i vår reservation, som är gemensam med
            Vänsterpartiet, att det vore logiskt att också inrätta en FN-post
            för den andra delen. Det handlar alltså om en FN-post som ska
            bevaka, komma med idéer och så vidare för att öka just kvinnors
            deltagande i fredsprocesser. Det hänger naturligtvis väldigt nära
            samman. Jag skulle gärna höra vad Désirée Pethrus tycker om detta.
          </note>
          <note type="speaker">
            Anf. 26 DÉSIRÉE PETHRUS (KD) replik:
          </note>
          <note>
            Herr talman! Som jag uppfattade Margot Wallströms uppdrag som
            särskild representant besökte hon framför allt Kongo och de kvinnor
            som varit utsatta för sexuellt våld, och hon hade en stark betoning
            på det våldet. Jag tror att det är en del som kanske är särskilt
            viktig att betona, just för att kvinnor är utsatta för övergrepp
            i krig och konflikter.
          </note>
          <note>
            Självklart är det viktigt att vi har den andra delen med i vår
            diskussion, men om det behövs en särskild representant för det
            är jag inte säker på. Det viktigaste just nu är att verkligen
            fokusera på att få på plats de krav som faktiskt ställs på olika
            länder och på FN-systemet om resolution 1325 ska få ett verkligt
            innehåll. Det är därför bra, som man kan läsa i den nya resolutionen
            som antogs för någon månad sedan, att Ban Ki Moon nu själv ska
            gå in och göra en global redovisning och en genomgång av hur man
            har jobbat med implementeringen. Vi kan ju inte ha en resolution
            som inte implementeras. En av de viktigaste sakerna för den som
            är högst ansvarig i FN, Ban Ki Moon, är att ta på allvar att se
            hur resolutionen implementeras i verkligheten. Det ser jag som
            mest akut just nu.
          </note>
          <note type="speaker">
            Anf. 27 VALTER MUTT (MP) replik:
          </note>
          <note>
            Herr talman! Vi är helt eniga om att implementeringen är viktig
            och så vidare, men jag tycker att de här frågorna hänger så väldigt
            nära samman. Vi har fortfarande i FN-systemet, som i andra globala
            system, en oerhörd mansdominans. Det har inte funnits en enda
            kvinna som har varit chefs-FN-medlare i konflikter och så vidare.
          </note>
          <note>
            Det är ganska uppenbart att en sådan här ny post skulle sätta
            fokus på att vi behöver ett dramatiskt ökat kvinnligt deltagande
            i fredsförhandlingar och konfliktförebyggande liksom i postkonfliktsituationer.
            Vad är problemet med det? Det har jag svårt att se.
          </note>
          <note>
            Jag skulle gärna vilja höra lite mer av ett förtydligande, Désirée
            Pethrus. Om vi nu gör tankeexperimentet att vi båda kommer att
            tillhöra regeringspartier efter valet nästa höst och vi i Miljöpartiet
            skulle driva detta, tycker ni då verkligen att det är något att
            bekämpa? Eller kan ni lämna en dörr öppen för att det kan vara
            en bra grej, även om det är en reservation från Miljöpartiet?
          </note>
          <note type="speaker">
            Anf. 28 DÉSIRÉE PETHRUS (KD) replik:
          </note>
          <note>
            Herr talman! Beroende på vilken styrka vi var och en får efter
            valet nästa höst får vi väl se hur det landar med förhandlingar.
            Men jag tror att vi kan vara överens, Valter Mutt och jag, om
            att den här frågan är viktig. Exakt hur stegen ska tas kan jag
            inte svara på i dag, men om vi alla partier tillsammans, även
            över partigränser och blockgränser, är överens om att vi vill
            se att Ban Ki Moon tar nya initiativ på det här området tror jag
            säkert att vi kan hitta vägar framåt och vara överens om att det
            trycket måste öka.
          </note>
          <note>
            När man talar om Genève har i alla fall inte jag en endaste gång
            i medierna sett att Ban Ki Moon kommer att utse den här kvinnan.
            Det symboliska, den förebild och det viktiga signalvärde som det
            skulle ha tror jag vore enormt viktigt för alla oss kvinnor som
            specifikt bevakar det här och för alla som är intresserade av
            att se att resolution 1325 verkligen implementeras och att kvinnor
            som är så drabbade i krig och konflikter verkligen känner att
            någonting ska hända.
          </note>
          <note>
            Ingenting kommer naturligtvis att lösas bara för att det blir
            en kvinnlig förhandlare, men jag tror ändå att vi behöver ha både
            kvinnors och mäns perspektiv. Framför allt då det är 90 procent
            civila som drabbas är det viktigt att det inte bara är de som
            har tagit till vapen som kallas till förhandlingsbordet, för det
            är det vanligaste. Så fort du tar till vapen får du makt. Men
            här gäller det att ge kvinnor makt, trots att de är så utsatta
            och i underläge.
          </note>
          <note type="speaker">
            Anf. 29 CARINA HÄGG (S) replik:
          </note>
          <note>
            Herr talman! Vi ledamöter har möjlighet att besöka områden på
            fält och se kvinnors styrka i ambitionen att förändra sina samhällen.
          </note>
          <note>
            Jag instämmer i Kristdemokraternas bild att det är viktigt att
            lyfta fram just situationen i Kongo. Där är vi flera som har varit
            på plats. Vi har sett situationen, och vi har fört tillbaka den
            i riksdagens arbete. Det var viktigt att det kom fram här i ett
            anförande.
          </note>
          <note>
            Jag och vi socialdemokrater har tidigare, bland annat i utrikespolitiska
            debatten, talat om att vi också skulle kunna bidra militärt. Vi
            såg att Sverige inte ens bidrog med det som var budgeterat för
            insatser. Vi hade fem militärobservatörer, en kriminalvårdare
            och fem civilpoliser i Monusco i Kongo, vilket var ganska lite.
            Vi lever inte ens lever upp till det som regeringen har sagt.
            Vi ville då kunna bidra. Som jag sade i mitt anförande är det
            också ett sätt att bidra till implementeringen av resolution 1325.
          </note>
          <note>
            Det som står i våra handlingsplaner och det som vi tycker är
            viktigt generellt är att bidra med vår kompetens i insatser med
            FN-mandat, men här har vi inte fått något stöd från Kristdemokraterna.
            Då undrar jag: Varför?
          </note>
          <note type="speaker">
            Anf. 30 DÉSIRÉE PETHRUS (KD) replik:
          </note>
          <note>
            Herr talman! Det som vi har varit överens om, Carina Hägg och
            jag, är att vi gärna ser flera svenska soldater involverade i
            FN-ledda insatser. Vi sade att vi var beredda till det i Mali,
            och när vi lämnar Afghanistan kommer det förmodligen att bli ytterligare
            möjligheter att delta alltmer i FN-ledda insatser, så där är vi
            inte oense.
          </note>
          <note>
            Just situationen i Kongo och ett svenskt bidrag där har inte
            direkt varit på vårt bord, i alla fall inte på mitt bord, för
            ett beslut. En aktuell förfrågan har jag inte sett.
          </note>
          <note>
            Det som händer nu är att en insatsstyrka som FN:s säkerhetsråd
            har beslutat om, bland annat från Sydafrika och Tanzania, har
            kommit för att försöka sätta ord bakom handling. Delvis är det
            för att hjälpa FN-trupperna i det svåra och svårtillgängliga området
            i östra Kongo att verkligen bekämpa rebeller.
          </note>
          <note>
            Vi får se vad som händer. Det är tyvärr många länder som är involverade
            i den här konflikten. Hur de här trupperna och M23 kommer att
            agera framöver återstår att se, om de upplöses eller om de kommer
            att uppstå i någon annan form.
          </note>
          <note>
            Som sagt är vi kristdemokrater absolut för att svenska soldater
            deltar i FN-ledda insatser. Det handlar också om att göra en säkerhetsmässig
            bedömning av situationen på plats, och varje fall måste behandlas
            för sig. Det är ingenting som är låst för all framtid.
          </note>
          <note type="speaker">
            Anf. 31 CARINA HÄGG (S) replik:
          </note>
          <note>
            Herr talman! En bredd av insatser i en situation som den i östra
            Kongo är alldeles nödvändig. De hälso- och sjukvårdsinsatser som
            görs måste få förutsättningar att fortgå.
          </note>
          <note>
            Kvinnor behöver stöd på så många olika plan. Förr eller senare
            måste man få kontroll över de egna inkomsterna, kunna få jobb
            och möjlighet att försörja sig och sina familjer och kunna bygga
            upp sitt liv. En del som vi öppnade för var att bidra till FN-missionen
            och att vi som minimum skulle leva upp till det som regeringen
            själv hade sagt i sin budget när det gällde utsända i FN-mission
            i Kongo. Där hoppades vi att vi skulle få stöd från Kristdemokraterna.
            Det är ju inte så att ett sådant förslag kommer till riksdagens
            bord utan att det finns en bred enighet om det, men något sådant
            har inte vuxit fram.
          </note>
          <note>
            Då är frågan: Varför stödde inte Kristdemokraterna de två socialdemokratiska
            delarna om att leva upp till budgeten när det gäller FN-missioner
            och att bidra ytterligare med militär för att kunna säkra situationen?
          </note>
          <note>
            Sedan välkomnar jag det som har gjorts och att Tanzania och Sydafrika
            ställer upp. Det är positivt som jag kan bedöma det i dag. Men
            för att få en helhetsbild av vad Alliansen vill när det gäller
            situationen i Kongo var frågan: Varför har inte Kristdemokraterna
            stött oss socialdemokrater?
          </note>
          <note type="speaker">
            Anf. 32 DÉSIRÉE PETHRUS (KD) replik:
          </note>
          <note>
            Herr talman! Det Carina Hägg tar upp skulle vara en komplicerad
            operation att delta i eftersom det är svårtillgänglig terräng
            i östra Kongo. Det skulle kräva politiska och försvarspolitiska
            bedömningar och även många typer av samarrangemang med FN. Den
            frågan får vi därför återkomma till.
          </note>
          <note>
            Det viktigaste är att Sverige bidrar. Det finns enorma behov
            i Kongo. Vi försöker bidra med det vi kan på det civila området
            för att stötta civila organisationer, stötta på hälsoområdet och
            så vidare. Dessa behov är stora, och här satsar vi ganska mycket
            pengar.
          </note>
          <note>
            På seminariet med doktor Mukwege den 5 december, som jag aviserade,
            kommer biståndsministern att berätta hur situationen ser ut och
            vad Sverige bidrar med i framför allt östra Kongo.
          </note>
          <note>
            Vi gör mycket, men vi kan göra mer. Kristdemokraterna är positiva
            till FN-ledda insatser, men om det ska ske i just östra Kongo
            kan jag inte svara på här och nu. Det finns inget aktuellt på
            bordet, i alla fall ingen förfrågan som jag har sett och kunnat
            ta ställning till.
          </note>
          <note type="speaker">
            Anf. 33 CHRISTIAN HOLM (M):
          </note>
          <note>
            Herr talman! Det är ett viktigt betänkande vi debatterar. Det
            behandlar resolution 1325 om kvinnor, fred och säkerhet.
          </note>
          <note>
            Det finns i Sveriges riksdag en bred samsyn och uppslutning bakom
            alliansregeringens linje. Den sätter fokus på de viktiga frågorna
            om att öka kvinnors delaktighet, stärka deras rättigheter och
            skapa möjligheter till en förbättrad livssituation. Det är viktigt
            ur flera perspektiv.
          </note>
          <note>
            För de flesta av oss är det sunt förnuft och fullt rimligt. Mänskliga
            rättigheter handlar om samma rättigheter för alla oavsett om man
            är man eller kvinna och oavsett om man bor i Sverige, Kongo eller
            USA. För de allra flesta av oss är detta helt naturligt.
          </note>
          <note>
            Det finns också ett utvecklingsperspektiv. Väljer vi att skuffa
            undan och inte ge rättigheter till hälften av världens befolkning,
            eller hälften av vissa länders befolkning i alla fall, innebär
            det självklart en sämre ekonomisk och demokratisk utveckling och
            sämre levnadsförhållanden för både kvinnor och män runt om i världen.
          </note>
          <note>
            Dessutom vet vi att kvinnor har en viktig roll att fylla i att
            både bidra till utveckling, genom att delta i olika delar av samhället,
            och till fred och säkerhet.
          </note>
          <note>
            Mycket klokt har sagts under dagen av mina allianskolleger och
            även av dem som inte är med i Alliansen då det som sagt finns
            en bred samsyn bland de flesta av oss i Sveriges riksdag.
          </note>
          <note>
            Konflikten i denna fråga verkar främst handla om huruvida regeringen
            ska återkomma till utrikesutskottet med en skrivelse varje år
            eller var artonde månad eller på vilket sätt man ska återkoppla.
            Det viktiga är att vi i Sveriges riksdag får information och möjlighet
            att följa den utveckling som sker och ges delaktighet i processen
            och utvecklingen. Exakt hur detta ska ske är inte det absolut
            viktigaste.
          </note>
          <note>
            En bred majoritet har kommit fram till en gemensam hållning.
            Det finns ett par reservationer, men det råder en bred samsyn.
            Det innebär att riksdag och regering kan fortsätta arbeta med
            just det vi diskuterar, nämligen hur vi vill stärka kvinnors roll.
            Vi arbetar hårt för att uppnå detta och är tydliga i dialogen
            med de politiska ledningarna i de länder där dessa rättigheter
            kränks.
          </note>
          <note>
            Tyvärr är Sverigedemokraternas Kent Ekeroth inte längre kvar
            i kammaren. Han representerar ett parti som har reserverat sig,
            och reservationen handlar just om huruvida vi ska ha en skrivelse
            från regeringen till utrikesutskottet.
          </note>
          <note>
            Jag hade hoppats att debattera med Kent Ekeroth om själva sakinnehållet
            i frågan. Trots den breda samsyn som finns i Sveriges riksdag
            skiljer vi oss åt i vissa lägen. Sverigedemokraterna är här ett
            tydligt särfall när det gäller kvinnors rätt till exempelvis fria,
            lagliga och säkra aborter och mycket annat som rör det stora och
            viktiga området sexuell och reproduktiv hälsa och rättigheter,
            SRHR.
          </note>
          <note>
            Jag antar att den debatten får tas vid ett annat tillfälle.
          </note>
          <note>
            Herr talman! Likt mina kolleger i Alliansen yrkar jag bifall
            till utskottets förslag i betänkande UU7 Kvinnor, fred och säkerhet
            .
          </note>
          <note type="speaker">
            Anf. 34 KERSTIN LUNDGREN (C):
          </note>
          <note>
            Herr talman! Jag kan inte låta bli att göra ytterligare ett inlägg.
            När vi behandlar frågor om kvinnor, fred och säkerhet är det viktigt
            att vi också synliggör att det faktiskt finns kvinnor i ledande
            positioner och roller. I debatten har det låtit som att det inte
            finns, och jag missade att ta upp det i mitt tidigare inlägg.
          </note>
          <note>
            Vi har till exempel Catherine Ashton som aktivt jobbar för EU
            i de slutna rum där många av världens konflikter hanteras. Det
            är viktigt att lyfta fram henne som en förebild.
          </note>
          <note>
            Det är även viktigt att lyfta fram Hillary Clinton och hennes
            roll under en tidigare period som aktör i olika konflikter och
            för att lyfta fram kvinnors perspektiv.
          </note>
          <note>
            När det gäller den tragiska utvecklingen i östra Kongo som vi
            alla våndas över – jag har själv varit där och hört och sett –
            har generalsekreteraren pekat ut Mary Robinson som ansvarig för
            att försöka föra frågorna framåt.
          </note>
          <note>
            Herr talman! När vi behandlar kvinnor, fred och säkerhet måste
            vi hjälpas åt att lyfta fram de kvinnor som gör skillnad, och
            det finns många som gör det. Det vara bara det jag ville bidra
            med.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.37 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 35 FÖRSTE VICE TALMANNEN:
          </note>
          <note>
            Jag hälsar statsråden välkomna. Frågor besvaras i dag av näringsminister
            Annie Lööf, justitieminister Beatrice Ask, kultur- och idrottsminister
            Lena Adelsohn Liljeroth, statsrådet Stefan Attefall och försvarsminister
            Karin Enström.
          </note>
          <note>
            En fråga ska vara av övergripande allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Näringsminister Annie Lööf besvarar såväl
            allmänpolitiska frågor som frågor inom sitt eget ansvarsområde.
            Frågor till övriga statsråd förutsätts beröra deras ansvarsområden
            inom regeringen.
          </note>
          <note>
            Landsbygdsprogrammet
          </note>
          <note type="speaker">
            Anf. 36 JENNIE NILSSON (S):
          </note>
          <note>
            Fru talman! Socialdemokraternas mål är att Sverige ska ha lägst
            arbetslöshet i EU år 2020. Då behövs fler jobb i hela landet.
            Vi vill därför skapa bättre förutsättningar för alla landsbygdens
            företag exempelvis genom att bidra till att grundläggande service
            för näringsidkare finns på plats i hela landet. I detta perspektiv
            är det extra olyckligt att landsbygden nu drabbas av ett dråpslag
            från den borgerliga regeringen. Det är nämligen landsbygden och
            de som bor och verkar där som kommer att få betala för regeringens
            misslyckande med att säkra resurserna till landsbygdsprogrammet
            i EU-förhandlingarna. Det är ett program som är en väsentlig del
            av den svenska regionalpolitiken och som bland annat innehåller
            åtgärder för att stödja etableringen av nya företag, att stödja
            servicetjänster och att utveckla den regionala turistnäringen.
          </note>
          <note>
            Min enkla fråga till näringsministern är: Vilka verksamheter
            avser regeringen att prioritera bort när det nästa år kommer att
            finnas 371 miljoner kronor mindre att fördela?
          </note>
          <note type="speaker">
            Anf. 37 Näringsminister ANNIE LÖÖF (C):
          </note>
          <note>
            Fru talman! Jag tackar så varmt för frågan som Jennie Nilsson
            ställer. Jobb och företagande är viktigt i hela landet. Det är
            inte minst jag medveten om som Centerpartiets partiledare. Vi
            har nu matchat upp den neddragning som EU har gjort på landsbygdsprogrammet.
            Vi lägger från regeringens sida samma antal kronor för innevarande
            programperiod på landsbygdsprogrammet. Det innebär att vi höjer
            medfinansieringsgraden. Vi har lagt över 5 miljarder mer på landsbygdsprogrammet
            för kommande mandatperiod än tidigare.
          </note>
          <note>
            Socialdemokraternas politik innebär att de säger att de nu ger
            pengar till landsbygdsprogrammet. Men vad de glömmer att beskriva
            är den bluff som de inte meddelar, nämligen att de lägger på landsbygdsskatter.
            Det som de ger till bonden tar de tillbaka genom kraftigt höjda
            skatter. Det om något är en rejäl bluffpolitik.
          </note>
          <note type="speaker">
            Anf. 38 JENNIE NILSSON (S):
          </note>
          <note>
            Fru talman! Det där stämmer inte riktigt. Man förlorade en halv
            miljard i förhandlingarna. Centerpartiet var snabbt ute och garanterade
            att man skulle kompensera för dessa pengar på nationell nivå.
            Men av dessa 500 miljoner blev det bara 129 miljoner. Det innebär
            att det för nästa år kommer att finnas en differens på åtminstone
            371 miljoner kronor, pengar som i dag används bland annat till
            företagsetableringar, till bredbandsutbyggnad och till att säkra
            att det inte är orimligt långt till närmaste bensinstation eller
            matvaruaffär. Det är viktiga frågor som borde stå också på Centerns
            dagordning.
          </note>
          <note>
            Jag förstår att det är komplicerat att vara centerpartistisk
            minister i detta sammanhang och behöva försvara något som kanske
            inte riktigt är det som man hade önskat hade varit resultatet
            av förhandlingarna. Men det undantar inte ansvarig minister från
            att faktiskt svara på den konkreta frågan: Vad avser ni att prioritera
            bort?
          </note>
          <note type="speaker">
            Anf. 39 Näringsminister ANNIE LÖÖF (C):
          </note>
          <note>
            Fru talman! För att skapa jobb och tillväxt i hela landet krävs
            det sänkta kostnader. Vi har sänkt arbetsgivaravgifterna, och
            vi sänker egenavgifterna från nästa år. Det är någonting som Socialdemokraterna
            vill öka kraftigt.
          </note>
          <note>
            För att driva företag och skapa jobb på landsbygden krävs det
            regelförenklingar. Det är också någonting som Socialdemokraterna
            motarbetar. Bland annat vill de införa månadsuppgiftslämning för
            samtliga företag. Det är någonting som skulle försvåra för dem
            som driver företag.
          </note>
          <note>
            En annan del som är viktig för landsbygdsföretagande handlar
            om att underlätta för transporter. Här vill Socialdemokraterna
            införa en kilometerskatt som skulle slå hårt mot till exempel
            skogsindustrin i norra Sveriges inland.
          </note>
          <note>
            Vad vi nu gör med landsbygdsprogrammet är att matcha upp det
            som EU drar ned. Men vi gör inte det som Socialdemokraterna gör.
            Vi fortsätter att sänka skatterna för dem som skapar företag och
            jobb på landsbygden. Ni vill höja skatterna.
          </note>
          <note>
            Det är en bluffpolitik som ni förespråkar. Ni säger att ni satsar
            på landsbygdsprogrammet. Men er ekonomisk-politiska talesperson
            Magdalena Andersson sade att Socialdemokraterna vill halvera CAP,
            alltså jordbrukspolitiken. Det innebär en neddragning med 3 miljarder
            på ett år. Det är bluffpolitik.
          </note>
          <note>
            Klimatfinansieringen
          </note>
          <note type="speaker">
            Anf. 40 PER BOLUND (MP):
          </note>
          <note>
            Fru talman! Min fråga går till näringsminister Annie Lööf och
            handlar om klimatet. Just nu pågår ett klimattoppmöte i Warszawa
            där förhandlingarna tyvärr går mycket trögt och visar på djupa
            konflikter mellan framför allt de fattiga länderna och de rika
            länderna i världen.
          </note>
          <note>
            Det kanske inte är så konstigt att de fattiga länderna är besvikna
            på oss i den rika världen eftersom de löften som vi har gett inte
            har infriats. I Köpenhamn 2009, för fyra år sedan, skrev Fredrik
            Reinfeldt och andra världsledare ett protokoll om att man skulle
            stå för 100 miljarder dollar i klimatfinansiering varje år. För
            Sveriges del motsvarar det 2 miljarder kronor som vi skulle avsätta.
            I stället har regeringen nu halverat klimatfinansieringen två
            år i rad. I årets budget är det bara 250 miljoner kronor som har
            avsatts, det vill säga en åttondel av det som är vårt beting för
            att vi skulle stå för det löfte som vi har gett. Dessutom tas
            alla dessa pengar från biståndet, vilket är ytterligare ett svek.
          </note>
          <note>
            Min enkla fråga till Annie Lööf är: Hur känns det att stå bakom
            en budget som försvårar och förstör möjligheterna att få ett internationellt
            klimatavtal?
          </note>
          <note type="speaker">
            Anf. 41 Näringsminister ANNIE LÖÖF (C):
          </note>
          <note>
            Fru talman! Någonting som gör att jag är mycket stolt över att
            tillhöra Sveriges regering och att vara svensk politiker är att
            vi är eniga över blockgränsen om att vi ska vara ett globalt föredöme
            på klimat- och miljöområdet. Här sticker Sverige ut. Vi tar ett
            globalt klimatansvar oavsett regering och är pådrivande i detta.
          </note>
          <note>
            Tittar man på klimatfinansieringsdelen, som Per Bolund frågar
            mig om, hör vi till de länder som har satsat mest på klimatfinansiering
            inom ramen för det löfte om snabbstartspengar som gavs i Köpenhamn.
            Det innebär att vi tillförde 8 miljarder svenska kronor 2010–2012.
            Det innebär också att vi var det land i EU som per capita satsade
            mest – 11 procent av EU:s totala summor.
          </note>
          <note>
            Vid sidan om den klimatsatsning som vi nu gör fortsätter klimat
            att vara ett prioriterat tema i den totala biståndsbudgeten. Det
            är någonting som också är viktigt. Klimatbiståndet för svensk
            del kommer att uppgå till 2 ½ miljard under nästkommande år. Snabbstartspengarna
            var tidsbegränsade, men det är viktigt att fortsätta även framöver.
          </note>
          <note type="speaker">
            Anf. 42 PER BOLUND (MP):
          </note>
          <note>
            Fru talman! Till att börja med är det viktigt att konstatera
            att vi inte är eniga. Tvärtom är vi mycket oeniga. Vi ser att
            regeringen gör långt ifrån det som är nödvändigt för att minska
            våra utsläpp i den takt som är nödvändig och för att stå för de
            löften som vi har gett vid tidigare toppmöten.
          </note>
          <note>
            Det bekymrar mig att Annie Lööf verkar vara så nöjd med regeringens
            politik när det gäller klimatfinansiering, inte minst för att
            den är så långt ifrån de löften som vi har gett som nation och
            framför allt för att alla pengar som Annie Lööf står och talar
            om tas från biståndet, vilket är ett direkt brott både mot de
            konventioner som vi skrev under i Rio redan 1992 och mot Köpenhamnsöverenskommelsen.
          </note>
          <note>
            Jag tror att Annie Lööf kan sätta sig in i den position som de
            fattiga länderna har. Om vi bara märker om pengar som vi tidigare
            har sagt ska gå till bistånd och säger att de nu ska gå till klimatfinansiering
            är det inte någonting som underlättar förhandlingarna och gör
            det lättare att komma fram till ett internationellt klimatavtal.
          </note>
          <note>
            Det är intressant att det parti som Annie Lööf företräder har
            fattat ett principbeslut på sin stämma om att klimatfinansieringen
            ska vara additionell, medan den budget som Annie Lööf som minister
            står bakom bryter mot det. Det vore intressant att få veta hur
            det känns för henne som ansvarig minister.
          </note>
          <note type="speaker">
            Anf. 43 Näringsminister ANNIE LÖÖF (C):
          </note>
          <note>
            Fru talman! Det känns lite märkligt när Miljöpartiet rackar ned
            på Sveriges ambitioner när vi kan se svart på vitt att vi ligger
            i framkant och att vi pressar på och när vi samtidigt kan se vad
            andra länder inte gör. Vi ser till exempel att Japan sänker sina
            utsläppsmål. Vi ser att det arrangerande landet Polen samma vecka
            som man har klimatmöte arrangerar ett seminarium och ett toppmöte
            om ren kolkraft. Vi ser att Australien kapitulerar. Vi ser att
            Kina och USA väljer att ducka. Då finns det ett land med en miljöminister
            som driver förhandlingarna stenhårt. Jag skulle önska att Miljöpartiet
            välkomnar att Sverige tillsammans med övriga EU driver på och
            pressar på övriga länder globalt för att vi ska få ett globalt
            klimatavtal på plats i Paris 2015. Då funkar det inte att sitta
            och kasta skit på varandra här i parlamentet, utan då måste man
            jobba tillsammans för att fler länder faktiskt ska skriva under
            dessa avtal. Det är bara med gemensamma krafter som vi kan klara
            av tvågradersmålet och se till att få det globala klimatavtalet
            på plats.
          </note>
          <note>
            Stöd till veteraner och anhöriga i internationella insatser
          </note>
          <note type="speaker">
            Anf. 44 CECILIA WIDEGREN (M):
          </note>
          <note>
            Fru talman! Jag vänder mig till försvarsministern. I går sände
            Sverige återigen svenska kvinnor och män i en internationell insats
            – fredsfrämjande insatser och krishanteringsinsatser. Sverige
            gör detta regelbundet och återkommande för att ta ett internationellt
            solidariskt ansvar. I går var det transportdivisionen på Sotenäs
            i Västergötland som gav sig ned för att bistå FN i de viktiga
            insatser som vi har nu för att se till att förstöra de kemiska
            vapen som finns i Syrien.
          </note>
          <note>
            Sverige bistår inte bara i Cypern och Libanon i det här fallet,
            utan vi har nu över 500 svenska män och kvinnor i Afghanistan,
            på det krisdrabbade Filippinerna, i Mali, i Uganda och i Kosovo
            – för att nämna några av de platser där svenska män och kvinnor
            finns för att bistå. De riskerar sina liv för att rädda andras.
            De gör det för fred och säkerhet i världen. De insatser de gör
            är beundransvärda. Men kvar här hemma i Sverige finns också mammor,
            pappor och barn – anhöriga till de blivande veteranerna.
          </note>
          <note>
            Vad avser regeringen att göra för att ytterligare stärka de insatser
            som finns för veteraner och anhöriga i Sverige?
          </note>
          <note type="speaker">
            Anf. 45 Försvarsminister KARIN ENSTRÖM (M):
          </note>
          <note>
            Fru talman! Det vi vet är att ungefär 100 000 svenskar har deltagit
            i Försvarsmaktens fredsfrämjande insatser sedan de första observatörerna
            sändes till Mellanöstern 1948. Men det är inte förrän med alliansregeringen
            som Sverige har fått en sammanhållen veteransoldatpolitik. Det
            är jag stolt över.
          </note>
          <note>
            Här har staten ett grundläggande ansvar för att ta hand om de
            personer som gör stora uppoffringar och deltar i de fredsfrämjande
            insatserna och visa dem uppskattning. Men staten ska självfallet
            också visa uppskattning för dem som tar ansvar här hemma.
          </note>
          <note>
            I dag har regeringen fattat ett beslut som handlar om att Försvarsmakten
            ska kunna betala ut stöd till organisationer som bedriver verksamhet
            som handlar om stöd till veteraner och stöd till anhörigorganisationerna.
            De utför ett viktigt arbete och är ett viktigt komplement till
            allt det som Försvarsmakten och staten gör.
          </note>
          <note type="speaker">
            Anf. 46 CECILIA WIDEGREN (M):
          </note>
          <note>
            Fru talman! Det är på tiden – efter många decennier av insatser
            som svenska kvinnor och män har gjort – att detta kommer på plats
            och att det kommer till stånd.
          </note>
          <note>
            Det finns i dag på många olika orter runt om i Sverige anhörigorganisationer
            som på frivillig basis har organiserat sig för att just stödja
            barnen som går i skolan och som möter andra barn och vänner. De
            här barnen ska förklara vad mamma och pappa gör i dag på Filippinerna,
            i morgon på Cypern eller i övermorgon i Afghanistan. Det handlar
            om vikten av att tänka också på dem som är kvar här hemma.
          </note>
          <note>
            Vad är det för typ av insatser som kan komma till stånd om nu
            anhörigorganisationerna får detta stöd och denna hjälp?
          </note>
          <note type="speaker">
            Anf. 47 Försvarsminister KARIN ENSTRÖM (M):
          </note>
          <note>
            Fru talman! Just på detta område, som handlar om att stödja organisationer
            som stöder veteraner och deras anhöriga, har Försvarsmakten på
            särskilt uppdrag från regeringen kunnat stödja med medel. Men
            här ger vi alltså Försvarsmakten större möjlighet att stödja.
          </note>
          <note>
            Det finns goda exempel på sådan här verksamhet, ibland kopplad
            till Soldathemsförbundet och ibland kopplad till andra typer av
            verksamhet. Det handlar om att förbereda både personalen och familjen.
            Det handlar om att vara ett stöd under insatsen när mamma eller
            pappa är borta, och det handlar om insatser efteråt. Det är inte
            alltid helt självklart att komma hem efter en lång insats.
          </note>
          <note>
            Detta är en viktig del tillsammans med allt det övriga, där Försvarsmakten
            nu har fått ytterligare uppgifter och ytterligare ansvar. Vi inrättar
            en särskild veteranenhet på Högkvarteret. Vi har också inrättat
            en särskild veteranminnesdag, som nästa gång kommer att högtidlighållas
            den 29 maj nästa år.
          </note>
          <note>
            Straffen för grova brott
          </note>
          <note type="speaker">
            Anf. 48 RICHARD JOMSHOF (SD):
          </note>
          <note>
            Fru talman! Jag har en fråga att ställa till justitieministern.
            Det händer att företrädare för regeringen påstår att de vill skärpa
            straffen. De påstår att de vill ta krafttag mot den grova brottsligheten.
          </note>
          <note>
            Trots detta är det inte mycket som har hänt på området. I själva
            verket kan vi se hur våra svenska domstolar fortsätter att döma
            ut straff som många gånger är låga för grova brott. Till exempel
            rapporterade medierna den 4 november om en 45-årig man som endast
            dömts till två års fängelse trots att han har gjort sig skyldig
            till ofredande, grovt sexuellt övergrepp mot barn, grovt utnyttjande
            av barn för sexuell posering, försök till grovt utnyttjande av
            barn för sexuell posering, sexuellt ofredande och barnpornografibrott.
          </note>
          <note>
            För bara någon dag sedan kunde vi läsa om en vapensmugglare som
            dömts till det låga straffet tre månaders fängelse trots att han
            hade försökt smuggla in tolv vapen och ett stort antal skarpa
            patroner till Sverige. Såväl polisen som tullen rasar mot det
            låga straffet.
          </note>
          <note>
            Jag skulle vilja veta om justitieministern är nöjd med de här
            låga straffen. Tänker justitieministern agera i frågan och i så
            fall hur?
          </note>
          <note type="speaker">
            Anf. 49 Justitieminister BEATRICE ASK (M):
          </note>
          <note>
            Fru talman! Först och främst vill jag påpeka att jag självfallet
            inte kan uttala mig i enskilda ärenden. Men det är en allmän fråga
            som ställs, nämligen om straffen är på en tillräcklig nivå.
          </note>
          <note>
            Alliansregeringen tog redan för något år sedan initiativ till
            en höjning av straffen för grova våldsbrott, och då även straffet
            för mord. Den utveckling som vi har sett när det gäller vilka
            domar som har dömts ut är att man inte riktigt har hamnat i den
            övre nivå som vi möjligen hade tänkt oss. Vi har därför gjort
            ett omtag. För närvarande finns det en departementspromemoria
            ute där förslag ligger som handlar om att skärpa straffen för
            mord. Men vi gör också ett omtag och kommer att lägga fram förslag
            som handlar om att skärpa straffen för grova våldsbrott.
          </note>
          <note>
            Domstolarna dömer enligt de lagar vi har, och de agerar självständigt.
            Om vi inte tycker att de intentioner som riksdag och regering
            har haft vad gäller påföljder för olika brott stämmer överens
            så måste vi också ändra lagstiftningen, och det kommer vi att
            göra.
          </note>
          <note type="speaker">
            Anf. 50 RICHARD JOMSHOF (SD):
          </note>
          <note>
            Fru talman! Jag vill påminna om att det är i riksdagen vi fattar
            viktiga och avgörande beslut och att det är regeringen som ska
            se till att besluten följs. Den ska också se till att myndigheter,
            inte minst Domstolsväsendet, också följer intentionerna i de beslut
            som vi fattar. Det är regeringens ansvar och ingen annans.
          </note>
          <note>
            Jag menar att mycket hade varit annorlunda om regeringen hade
            valt att lyssna på Sverigedemokraterna. Det räcker inte med att
            höja maxstraffen; man måste också höja minimistraffen. Vi har
            till exempel föreslagit höjt minimistraff för grovt vapenbrott.
            I dag är det sex månaders fängelse, och vi vill höja det till
            lägst två års fängelse. Regeringen har som sagt valt att rösta
            nej till det här.
          </note>
          <note>
            Jag skulle vilja veta i sammanhanget om regeringen är beredd
            att ta bort till exempel straffrabatterna för unga eftersom det
            såklart också påverkar domstolarnas bedömning. Är regeringen beredd
            att se över systemet med tvåtredjedelsfrigivningen? Och framför
            allt – är regeringen beredd att höja minimistraffen i linje med
            vad Sverigedemokraterna har föreslagit?
          </note>
          <note type="speaker">
            Anf. 51 Justitieminister BEATRICE ASK (M):
          </note>
          <note>
            Fru talman! Jag är helt på det klara med det ansvar som åligger
            riksdagen när det gäller att stifta lag. Men det är också viktigt
            att påtala att Sveriges domstolar är självständiga när det gäller
            att tolka de lagar som riksdagen har fattat beslut om. Regeringen
            har att lägga fram förslag till Sveriges riksdag om man uppfattar
            att det finns skäl att göra förändringar i lagstiftningen. Jag
            tror inte att regeringen har några större problem med denna ansvarsfördelning.
          </note>
          <note>
            Vad gäller straffnivåerna är det riktigt att det i flera fall
            handlar om ett behov av att höja minimistraffen. Jag har tidigare
            varit ute och berättat att regeringen nu ger tilläggsdirektiv
            till Petter Asps utredning. Han tittar på påföljder och annat
            som rör den grova organiserade brottsligheten. I detta tilläggsdirektiv
            beställer vi en höjning av minimistraffet för grova vapenbrott.
            Det är någonting som vi behöver för att bekämpa de vapenbrott
            och de skjutningar som vi tyvärr har fått se alldeles för många
            av under senare tid. Detta är ett exempel, och vi har tagit sådana
            initiativ också i andra frågor.
          </note>
          <note>
            Säpos tillgång till uppgifter om datatrafik
          </note>
          <note type="speaker">
            Anf. 52 LENA OLSSON (V):
          </note>
          <note>
            Fru talman! Jag har en fråga till justitieminister Beatrice Ask
            angående Säpo och att de nu förhandlar med teleoperatörer för
            att få direktåtkomst till datatrafik.
          </note>
          <note>
            Kritiken har inte dröjt. Vi känner en stor oro i Vänsterpartiet,
            men även andra människor är oroliga för vad detta kommer att innebära.
            Datainspektionen har haft synpunkter liksom bland andra Post-
            och telestyrelsen och Advokatsamfundets generaldirektör.
          </note>
          <note>
            En del säger att detta inte är förenligt med lagen. Man kan ställa
            sig frågan: Vad är det för fel på den ordning som finns redan
            i dag, där teleoperatörerna har en dialog med brottsbekämpande
            myndigheter? Jag vill fråga ministern om hon tänker vidta några
            åtgärder när det gäller detta.
          </note>
          <note type="speaker">
            Anf. 53 Justitieminister BEATRICE ASK (M):
          </note>
          <note>
            Fru talman! Jag tackar Lena Olsson för frågan. Det är som riksdagen
            har beslutat: Teleoperatörer är skyldiga att spara trafikuppgifter.
            Det finns också lagstiftning som reglerar vilka uppgifter brottsbekämpande
            myndigheter kan få ut och på vilka villkor. De reglerna ligger
            fast.
          </note>
          <note>
            Det som nu har omnämnts i medierna handlar om ett nytt sätt att
            få den här typen av uppgifter levererade från operatörer till
            brottsbekämpande myndigheter. I dag sker beställningarna huvudsakligen
            per fax. Den diskussion man nu har handlar om att använda ett
            europeiskt gränssnitt och digital teknik för att överföra uppgifterna.
          </note>
          <note>
            I frågan om hur man rent praktiskt ska överföra uppgifterna har
            det förts en diskussion med Datainspektionen i ett tidigt skede.
            Jag vet att man har inkommit med frågor igen. Om det skulle vara
            så att man i något avseende avser att ändra substansen i regelverket
            måste naturligtvis beslutande myndigheter vara med i diskussionen.
          </note>
          <note type="speaker">
            Anf. 54 LENA OLSSON (V):
          </note>
          <note>
            Fru talman! Det är så det är. Säpo har informerat Datainspektionen
            om ett nytt system för brottsbekämpande. Men då var det som det
            såg ut förut. Direktåtkomst har man inte diskuterat.
          </note>
          <note>
            Post- och telestyrelsen ska kontrollera att marknadens operatörer
            efterlever lagens bestämmelser om integritetsskydd. Huvudregeln
            är att teleoperatörerna har tystnadsplikt. Lagen medger undantag
            när det gäller brottsutredningar, men det är operatören som är
            skyldig att kontrollera att uppgiftslämningen inte bryter mot
            lagen.
          </note>
          <note>
            Vad jag har förstått är det fråga om direktåtkomst. Man för alltså
            inte samma dialog med teleoperatören som man gjort förut. Det
            är också det juristen på Tele 2 säger. De har sagt nej till detta
            därför att det inte överensstämmer med lagen. De måste också tänka
            på sina kunder.
          </note>
          <note type="speaker">
            Anf. 55 Justitieminister BEATRICE ASK (M):
          </note>
          <note>
            Fru talman! Operatörerna har synpunkter på den här frågan, liksom
            brottsbekämpande myndigheter. Det pågår en diskussion om huruvida
            man ska sluta använda fax och i stället använda digital teknik.
            Det finns naturligtvis administrativa rutiner som i sig är oerhört
            centrala. I ett tidigt skede var man i kontakt med Datainspektionen,
            men det var då det, som Lena Olsson säger. Sedan har saker och
            ting diskuterats fram och tillbaka. Det pågår alltså en diskussion
            om det praktiska förfarandet. Jag vet att man har tagit kontakt
            med Datainspektionen igen.
          </note>
          <note>
            Min poäng är att det pågår en diskussion om de rent praktiska
            förutsättningarna. Det måste parterna kunna ha. Däremot är det
            alldeles självklart att vi från riksdag och regering måste vara
            noga med att reglerna och intentionerna i regelverket ligger fast.
            SIN, Säkerhets- och integritetsskyddsnämnden, har ett tillsynsansvar,
            och riksdagen, som ska ha en rapportering när det gäller användningen
            av hemliga tvångsmedel, ska ha en återrapportering årligen.
          </note>
          <note>
            Polisens arbetsuppgifter
          </note>
          <note type="speaker">
            Anf. 56 JOHAN PEHRSON (FP):
          </note>
          <note>
            Fru talman! Jag har också en fråga till justitieminister Beatrice
            Ask.
          </note>
          <note>
            För Folkpartiet – och många andra här inne, gissar jag – är det
            viktigt att man minskar brottsligheten och ökar tryggheten. Då
            är det viktigt med polisens organisation och hur man arbetar inom
            polisen. Vi vill att man har rätt antal poliser som gör rätt saker,
            helst vid rätt tid, och som fokuserar på att ständigt vara i medborgarnas
            tjänst.
          </note>
          <note>
            Polisen har i dag ett antal arbetsuppgifter som är något aparta
            och ligger lite utanför det man framför allt tänker sig att polisen
            gör, det vill säga att utreda brott, vilket sedan kanske leder
            till lagföring, och förebygga brott. Det finns mängder av uppgifter,
            från att täcka gruvhål till att sköta passhantering, ta hand om
            bortsprungna katter och sådant. Det låter lustigt, men det är
            faktiskt sant.
          </note>
          <note>
            Kan justitieministern tänka sig att vi snart kommer framåt i
            frågan om en avsmalnad polisverksamhet som fokuserar ännu mer
            på rent polisiära uppgifter för att se till att man ökar kraften,
            minskar brottsligheten och därmed ökar tryggheten?
          </note>
          <note type="speaker">
            Anf. 57 Justitieminister BEATRICE ASK (M):
          </note>
          <note>
            Fru talman! Jag tackar för frågan. Det ligger i sakens natur
            att det finns anledning att hela tiden fundera över på vilket
            sätt vi bäst använder polisens resurser. Det råder inget tvivel
            om att polisen får ta sig an de arbetsuppgifter som ingen annan
            tar sig an. Vi har ganska nyligen haft en diskussion om problematiken
            med personer som far illa i häkten och arrester där polisen inte
            har den medicinska kompetens som skulle behövas för att hantera
            och ta hand om de här personerna på ett riktigt sätt. Det är många
            år sedan en utredning konstaterade att det borde finnas tillnyktringsenheter
            med vårdpersonal och annat. Men inget har kommit framåt, för de
            pengar och resurser som krävs för att bygga upp sådana enheter
            har inte funnits.
          </note>
          <note>
            Nu har regeringen anslagit mer pengar för att bygga ut den typen
            av insatser, bland annat i syfte att renodla polisens verksamhet.
            Det är ett exempel. Det finns dock en uppsjö av arbetsuppgifter
            som i dag utövas av polisen men som det finns anledning att diskutera
            om någon annan kan hantera.
          </note>
          <note type="speaker">
            Anf. 58 JOHAN PEHRSON (FP):
          </note>
          <note>
            Fru talman! Jag tackar justitieministern för svaret. Vi verkar
            vara på väg i alldeles rätt riktning.
          </note>
          <note>
            Något som anknyter till detta är att se till att man använder
            sig av de andra goda krafterna, med socialtjänst, skola och breda
            insatser från ideell sektor, för att minska brottsligheten och
            öka tryggheten. Den privata säkerhetsbranschen är ofta på både
            oss i riksdagen och justitieministern – gissar jag – med att man
            är sugen på att göra mer saker. Jag är rätt ofta tveksam till
            en del av deras förslag, men den lagstiftning vi har i dag om
            vad väktare och ordningsvakter ska göra känns lite otidsenlig.
            Kan justitieministern tänka sig att vi uppdaterar detta något,
            så att vi får en ändamålsriktig fördelning mellan vad polisen
            gör och vad ordningsvakter och väktare gör? Syftet är ett enda:
            att minska brottsligheten och öka tryggheten.
          </note>
          <note type="speaker">
            Anf. 59 Justitieminister BEATRICE ASK (M):
          </note>
          <note>
            Fru talman! Bristen på poliser i Sverige ledde under många år
            till en omfattande privatisering av ordningshållandet i samhället.
            Det har gjort att säkerhetsbranschen vuxit väldigt mycket.
          </note>
          <note>
            Det här är kommunicerande kärl. Det finns anledning att hela
            tiden fundera över vad andra kan göra och vad polisen ska ha eget
            ansvar för med de befogenheter den har. Det där är en viktig diskussion
            att föra, och sådant utreds naturligtvis också. Jag är inte främmande
            för att föra de diskussionerna, men jag tycker att det också finns
            anledning att fundera över hur vi kan använda polisiära resurser
            effektivare. Det är till exempel viktigt att kunna använda sig
            av civilt utbildade inom polisen. I dag används mellan varven
            poliskunnande på fel ställen, där civil personal skulle kunna
            göra stor nytta. Vi har nyligen arbetat med frågan om hur vi ska
            kunna ge civila utredare bättre befogenheter i deras arbete. Det
            är också ett bra sätt att renodla det polisiära arbetet.
          </note>
          <note>
            Villkoren för gästarbetare vid arenabyggen i Qatar
          </note>
          <note type="speaker">
            Anf. 60 MONICA GREEN (S):
          </note>
          <note>
            Fru talman! Jag har en fråga till idrottsminister Lena Adelsohn
            Liljeroth.
          </note>
          <note>
            Drömmen om fotbolls-VM i Brasilien sprack som bekant. Det beklagar
            nog vi alla här i kammaren. Men det finns fler internationella
            idrottsarrangemang att drömma om och jobba för. Ett sådant är
            fotbolls-VM i Qatar.
          </note>
          <note>
            Fotbollsarenorna i Qatar byggs just nu av 1,2 miljoner migrantarbetare
            från Indien, Nepal, Filippinerna och Bangladesh som utnyttjas
            i ett traffickingsystem. Man tar ifrån dem deras pass. De bor
            i stora områden där det inte finns vare sig vatten eller toaletter.
            De drabbas av sjukdomar och dödsfall.
          </note>
          <note>
            Vad tänker idrottsministern göra för att mänskliga rättigheter
            ska respekteras och ILO-konventionen följas?
          </note>
          <note type="speaker">
            Anf. 61 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Jag har fått frågan tidigare av Hans Linde och tror
            också att Carl Bildt fått frågan. Det är bra att det är medial
            uppmärksamhet kring det som händer i Qatar nu och att flera andra
            också agerar. Jag tror att Carl Bildt när han fick frågan här
            i riksdagen tog upp hur man arbetar via internationella organisationer
            för att uppmärksamma detta.
          </note>
          <note>
            Jag har i mina kontakter med idrotten, framför allt med Riksidrottsförbundet,
            varit tydlig med att även om idrotten är fri innebär det inte
            att man kan fråntas ansvar. Det gäller såväl hockey-VM i Vitryssland
            som de kommande olympiska spelen i Sotji i Ryssland, där man har
            ett starkt förtryck inte minst av hbtq-personer. Naturligtvis
            gäller detta också i de kontakter som Fotbollförbundet har med
            Fifa, den internationella fotbollsorganisationen. Jag utgår från
            att man beaktar detta och tar upp det till diskussion.
          </note>
          <note type="speaker">
            Anf. 62 MONICA GREEN (S):
          </note>
          <note>
            Fru talman! Det är bra att idrottsministern utgår från att idrottsorganisationerna
            jobbar med frågan. Men vad kan vi göra politiskt? Vad kan regeringen
            göra politiskt för att trycka på i frågan? Det är ändå så att
            vi från svenskt håll har sagt att vi ska jobba för att mänskliga
            rättigheter följs i alla länder, inte bara här hemma. Vi måste
            se till att de här dödsfallen inte inträffar.
          </note>
          <note>
            Fackförbunden räknar med att flera tusentals människor kommer
            att sätta livet till innan arenorna är färdigbyggda. Det räcker
            inte med att ha förhoppningar till idrottsrörelsen. Man måste
            också agera från regeringens sida. Vad tycker idrottsministern
            om det?
          </note>
          <note type="speaker">
            Anf. 63 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Vi agerar via olika kanaler. Jag anade att jag skulle
            få den här frågan, så jag tog fram det svar som bland annat Carl
            Bildt gav här i riksdagen. Jag ska inte läsa hela svaret, för
            jag hinner inte det.
          </note>
          <note>
            Han säger: I våra bilaterala relationer med Qatar tar vi återkommande
            upp frågan om de mänskliga rättigheterna, inklusive gästarbetares
            rättigheter. Vi kommer även att verka inom FN och andra multilaterala
            kanaler för att uppmärksamma detta.
          </note>
          <note>
            Jag tror och hoppas att Monica Green känner till att det finns
            ett engagemang också från UD:s sida. När jag har diskussioner
            med idrottsrörelsen tar vi alltid upp mänskliga rättigheter. Det
            gäller såväl när det var OS i Kina och det förtryck som journalister
            och andra människor löper risk att utsätts för där som det jag
            nämnde om Sotji och Vitryssland.
          </note>
          <note>
            Självfallet diskuterar vi också med Fotbollförbundet hur det
            agerar via Fifa. Vi ställer oss också frågan hur det kom sig att
            man lade spelen där.
          </note>
          <note>
            Kustbevakningen
          </note>
          <note type="speaker">
            Anf. 64 KENT HÄRSTEDT (S):
          </note>
          <note>
            Fru talman! Jag skulle vilja ställa en fråga till försvarsministern.
            Det gäller Kustbevakningen.
          </note>
          <note>
            Det har bland annat framkommit i medierna att just nu pågår en
            omfattande omstrukturering av Kustbevakningens organisation. Från
            Norrland till Skåne får dessa tänkta, genomförda eller diskuterade
            förändringar allvarliga konsekvenser.
          </note>
          <note>
            Nere i Skåne där jag kommer ifrån har vi sett konsekvenserna
            på flera håll. Det gäller Simrishamn och Höllviken, och nu diskuterar
            man att flytta verksamheten från Helsingborg till Malmö.
          </note>
          <note>
            När man tittar på Kustbevakningens viktiga verksamhet befarar
            man att det är budgetfrågor som ligger till grund för omstruktureringarna.
            Utanför Helsingborg går det 350 fartyg per dygn.
          </note>
          <note>
            Vi är mycket bekymrade över förflyttningen. Jag vill därför fråga
            försvarsministern om förändringarna i Kustbevakningen är föranledda
            av brister i ekonomin.
          </note>
          <note type="speaker">
            Anf. 65 Försvarsminister KARIN ENSTRÖM (M):
          </note>
          <note>
            Fru talman! Tack för frågan! Precis som Kent Härstedt säger har
            Kustbevakningen viktiga uppgifter och genomför ett viktigt och
            mycket bra arbete inte minst för säkerheten och miljön i våra
            hav.
          </note>
          <note>
            Under de senaste åren har Kustbevakningen genomgått en rad förändringar.
            Det handlar om nya och utökade uppgifter och befogenheter, och
            man har också förnyat sina plattformar. Det handlar om nya flygplan
            och fyra nya kombinationsfartyg. Man har också köpt och anskaffat
            ett antal mindre patrullfartyg.
          </note>
          <note>
            Det innebär stora förändringar för myndigheten. Det gör också
            att man inom Kustbevakningen nu ser över balansen mellan personal
            och plattformar, vilket är naturligt för en myndighet.
          </note>
          <note>
            I och med att man har fått nya uppgifter och nya plattformar
            måste man anpassa sin verksamhet så att man får en balans mellan
            vilka uppgifter och resurser man har.
          </note>
          <note>
            Jag återkommer i nästa inlägg med att beskriva det närmare.
          </note>
          <note type="speaker">
            Anf. 66 KENT HÄRSTEDT (S):
          </note>
          <note>
            Fru talman! Från vårt håll är vi mycket bekymrade över de besked
            som ges från Kustbevakningen just nu. Det är långtgående förändringar.
          </note>
          <note>
            Tittar vi på Helsingborg så ligger Helsingborg väldigt strategiskt.
            Det är den smalaste delen av Öresund. Vi har ca 350 fartyg per
            dygn, och det är 120 000 om året. Sker det en olycka är närheten
            till kustbevakningsunderstöd oerhört viktig.
          </note>
          <note>
            När jag talar med personal inom Kustbevakningen säger de att
            närheten är helt avgörande om de ska kunna hantera en oljeolycka
            eller andra konsekvenser som kan involvera räddning av människor.
          </note>
          <note>
            Är det ekonomin som styr detta och att vi nedgraderar beredskapen
            som en konsekvens av ekonomin måste man ta en allvarlig funderare
            om hur beredskapen kommer att se ut i framtiden.
          </note>
          <note>
            Jag vill fråga försvarsministern om försvarsministern är informerad
            om vilken nedprioritering det innebär med den omorganisation som
            nu sker på flera håll i landet inom Kustbevakningen.
          </note>
          <note type="speaker">
            Anf. 67 Försvarsminister KARIN ENSTRÖM (M):
          </note>
          <note>
            Fru talman! Jag har besökt ett antal kuststationer och Kustbevakningens
            högkvarter och haft möten med myndighetsledningen. Jag och mitt
            departement informerar oss självklart efterhand och inte bara
            i budgetsammanhang om hur verksamheten går.
          </note>
          <note>
            Det vi kan konstatera, som jag sade i mitt tidigare inlägg, är
            att Kustbevakningen har fått nya utökade uppgifter och ett stort
            antal nya plattformar. Plattformarna har också större kapacitet
            och längre räckvidd än vad de gamla hade.
          </note>
          <note>
            Alla förändringarna inom Kustbevakningen har medfört att man
            under flera år har sett över och också gjort förändringar efterhand
            för att anpassa så att man kan lösa sina viktiga uppgifter.
          </note>
          <note>
            Kent Härstedt vet att varken jag som minister eller regeringen
            i detalj styr myndighetens utformning, exakt vilka kuststationer
            som ska finnas och exakt var de ska vara. Däremot ska den lösa
            uppgiften.
          </note>
          <note>
            Plan- och bygglagen
          </note>
          <note type="speaker">
            Anf. 68 KARIN ÖSTRING BERGMAN (C):
          </note>
          <note>
            Fru talman! Min fråga går till civil- och bostadsminister Stefan
            Attefall och gäller plan- och bygglagen.
          </note>
          <note>
            I måndags besökte jag Göteborg City Airport. På den flygplatsen
            finns förutom kommersiellt flyg även samhällsnyttiga helikoptrar
            stationerade för ambulans, polis och räddningstjänst.
          </note>
          <note>
            Flygplatsledningen framförde en oro att Göteborgs stad planerar
            bostäder allt närmre flygplatsen och att det på sikt kan tränga
            bort flygplatsen. De flesta klagomålen är just mot helikoptrarna.
          </note>
          <note>
            Det behövs absolut fler bostäder. Men jag blir orolig om Göteborgs
            stad planerar bostäder så att de samhällsnyttiga helikoptrarna
            i Göteborg därmed riskeras.
          </note>
          <note>
            Anser ministern att dagens plan- och bygglag tar tillräcklig
            hänsyn till de olika intressen som finns i samhället, till exempel
            mellan de intressen som jag just nämnde?
          </note>
          <note type="speaker">
            Anf. 69 Statsrådet STEFAN ATTEFALL (KD):
          </note>
          <note>
            Fru talman! Plan- och bygglagen är en avvägningslagstiftning
            där man ska väga olika saker mot varandra. Ett dilemma är exempelvis
            bullret från flygplatser.
          </note>
          <note>
            Vad som är problemet för närvarande är att samma riksdagsbeslut
            om buller ofta tolkas på olika sätt utifrån plan- och bygglagen
            och utifrån miljöbalken och vi får olika rekommendationer från
            olika myndigheter.
          </note>
          <note>
            Här har regeringen nu haft ett arbete i gång för att utreda hur
            vi kan få en gemensam samsyn och ibland kanske också en generösare
            tillämpning av bullerreglerna bland annat för att få bättre balans
            och samspel mellan bostadsbyggande och infrastruktur av olika
            slag.
          </note>
          <note>
            Jag hoppas att en hel del av de frågorna kan klaras ut när vi
            lägger fram ett förslag till riksdagen under våren. Det kommer
            återigen fortsatt att bli en avvägning. Men jag tror att vi kan
            få bättre klarhet, göra det lättare för myndigheterna att väga
            saker mot varandra och göra det lättare för bostadsbyggande och
            för flyget att planera sin verksamhet i framtiden.
          </note>
          <note type="speaker">
            Anf. 70 KARIN ÖSTRING BERGMAN (C):
          </note>
          <note>
            Fru talman! Civil- och bostadsminister Stefan Attefall svarade
            delvis redan på min följdfråga om buller.
          </note>
          <note>
            Buller är en viktig samhällsfråga. Vi ska ställa tuffa krav på
            att alla ska arbeta för att begränsa bullret. Samtidigt måste
            företag ges långsiktigt skydd för verksamhet för att företag ska
            våga investera och utvecklas.
          </note>
          <note>
            Anser ministern att det i dag finns tillräcklig enhetlighet mellan
            plan- och bygglagen och miljöbalken?
          </note>
          <note type="speaker">
            Anf. 71 Statsrådet STEFAN ATTEFALL (KD):
          </note>
          <note>
            Fru talman! Svaret på den frågan är nej. Jag tycker inte att
            det finns det. Tolkningar blir olika när de ska baseras på olika
            lagstiftningar.
          </note>
          <note>
            Det mest absurda exemplet på detta är Helsingborgs kommun som
            har ett hamnområde som man delvis vill bygga bostäder på. När
            trafiken till den hamn som finns kvar går på vägen tillämpas Boverkets
            regelverk, och då kan man bygga bostäder här. Men när den passerar
            en järngrind blir det industribuller. Det blir en annan tolkning,
            och då blir det omöjligt att bygga bostäder fastän det är samma
            buller. Det måste vi få en enhetlighet kring.
          </note>
          <note>
            I Linköping brottas man med en övningsflygplats för Saabs fabrik
            som skapar osäkerhet. Kan man släppa fram bebyggelse i Linköping
            som i en kommande prövning inte hotar Saabs hela etablering i
            Linköping?
          </note>
          <note>
            Det dilemmat försöker vi nu reda upp och skapa bättre ordning
            och mer tydlighet i. Jag hoppas att vi kommer en bra bit på väg
            med det beslut som jag hoppas att riksdagen kan fatta under våren.
          </note>
          <note>
            Riskkapitalister i vård, skola och omsorg
          </note>
          <note type="speaker">
            Anf. 72 LARS JOHANSSON (S):
          </note>
          <note>
            Fru talman! Jag tänkte vända mig till Annie Lööf, som har det
            övergripande ansvaret för regeringen i dagens frågestund.
          </note>
          <note>
            Vi har under en längre tid haft en debatt om riskkapitalisternas
            intåg på den så kallade kommunala marknaden. Socialdemokraterna
            har givit tydligt besked. Vi anser inte att vi ska ha riskkapitalister
            inom skolan, äldreomsorgen och annan omsorg i kommunerna. Vi tycker
            att det är helt centralt att kvaliteten i verksamheterna ska gå
            i första hand.
          </note>
          <note>
            Jag kan notera att olika statsråd från regeringens sida gör olika
            uttalanden. En del anser att man ska ha riskkapitalister, andra
            säger att man inte ska ha riskkapitalister. Min fråga till Annie
            Lööf är därför: Vad är regeringens uppfattning?
          </note>
          <note type="speaker">
            Anf. 73 Näringsminister ANNIE LÖÖF (C):
          </note>
          <note>
            Fru talman! Som Lars Johansson säkert vet har Socialdemokraterna
            och Miljöpartiet tillsammans med regeringen gjort en överenskommelse
            om hur vi ser på långsiktigt ägande inom friskolevärlden. Det
            handlar om att sätta kvaliteten och långsiktigheten i fokus, inte
            driftformen. I den överenskommelsen tillåter vi aktörer att gå
            med vinst, för det är en förutsättning för mångfald. Det som Socialdemokraterna
            inte fick igenom, där vi andra tycker att det är viktigt att hålla
            emot, gäller människors möjlighet att själva få välja aktörer.
            Det tycker vi är viktigt. Vi tror inte att enskilda kommunalråd
            genom kommunalt veto ska sätta stopp för det.
          </note>
          <note>
            Regeringen tycker att det är rimligt att långsiktighet och krav
            på kvalitet även finns i de andra välfärdssektorerna, till exempel
            vård och omsorg, men vi är tveksamma till att i lagtext skriva
            in riskkapitalbolag eller enskilda driftformer. Krav på långsiktighet,
            ansvarsfullhet och kvalitet är helt avgörande för en god välfärd
            framöver.
          </note>
          <note type="speaker">
            Anf. 74 LARS JOHANSSON (S):
          </note>
          <note>
            Fru talman! Tack så mycket för svaret! Ja, det är riktigt att
            vi har en överenskommelse när det gäller skolan, men min fråga
            handlade om riskkapitalisternas intåg. Det gäller även andra områden
            i den kommunala verksamheten. Vår uppfattning är ganska tydlig
            på den punkten.
          </note>
          <note>
            Jag noterar att Folkpartiet på sitt landsmöte för en kort tid
            sedan fattade beslut om att riskkapitalister inte ska finnas i
            den kommunala verksamheten. Jag har noterat att även finansministern
            sagt att riskkapitalister inte ska finnas inom kommunal välfärd.
            Därför vill jag återigen fråga: Vad har regeringen för uppfattning?
            Var står regeringen i denna mycket centrala fråga, som diskuteras
            vid köksborden lite överallt i Sverige?
          </note>
          <note>
            Många känner oro för att regeringen är splittrad. Det vore bra
            om regeringen kunde ha en gemensam uppfattning så att vi fick
            större tydlighet i den politiska debatten.
          </note>
          <note type="speaker">
            Anf. 75 Näringsminister ANNIE LÖÖF (C):
          </note>
          <note>
            Fru talman! Jag tror inte att familjen Svensson vid sitt köksbord
            är störda eller oroade av lite olika åsikter i regeringen, utan
            de är oroliga för hur vårdköerna ser ut, för situationen inom
            hemtjänsten och för att det finns ett antal olika utövare som
            kommer hem och städar hos den äldre. Det är kvalitetsfrågor som
            jag tror att man diskuterar vid köksbordet, inte vem som står
            som ägare.
          </note>
          <note>
            S:t Görans Sjukhus i Stockholm toppar i kvalitetsrankningar.
            Dialysenheten, som har en riskkapitalägd del i Visby på Gotland,
            är en förutsättning för att kunna ha god kvalitet. Även den toppar
            rankningen. Med det vill jag säga att det inte är ägarformen som
            är det centrala, utan man ska uppfylla strikta krav på kvalitet
            och långsiktighet. Det är det mest centrala. Sedan får man gärna
            ha en privat, offentlig eller ideell kooperativ grund att stå
            på.
          </note>
          <note>
            Från regeringens sida gillar vi den överenskommelse vi har med
            Socialdemokraterna i inom skolans värld och ser gärna att man
            tittar på det också inom andra sektorer i välfärden.
          </note>
          <note>
            Direktupphandling av försvarsmateriel
          </note>
          <note type="speaker">
            Anf. 76 PETER HULTQVIST (S):
          </note>
          <note>
            Fru talman! Jag skulle vilja ställa en fråga till försvarsminister
            Karin Enström om direktupphandling av försvarsmateriel. I dag
            direktupphandlar vi, mot bakgrund av ett riksdagsbeslut, uppgradering
            av JAS. Vi avser att framöver göra en direktupphandling när det
            gäller ubåtarna. Det gäller nästa generations ubåtar, en förmågeökning.
            Det är försvarets förmåga och kvalitetskrav som står i centrum.
          </note>
          <note>
            Trots att vi gör dessa direktupphandlingar har vi inte ett beslut
            om nationella säkerhetsintressen, alltså att de klassas som nationella
            säkerhetsintressen och därmed står över EU:s upphandlingsregler.
            Så har skett i många andra länder i Europa, men inte hos oss av
            någon konstig anledning. Samtidigt pågår en liberaliseringsprocess
            på försvarsmarknaden i Europa. Det finns en undantagsparagraf,
            346, som man kan hänvisa till när man fattar beslut om väsentliga
            nationella säkerhetsintressen.
          </note>
          <note>
            Varför kan vi inte ta ett beslut i riksdagen om detta, när vi
            ändå gör direktupphandlingar?
          </note>
          <note type="speaker">
            Anf. 77 Försvarsminister KARIN ENSTRÖM (M):
          </note>
          <note>
            Fru talman! För mig som försvarsminister är det viktigt att slå
            fast att det är Försvarsmaktens operativa behov som ska styra
            vilken materiel Försvarsmakten anskaffar. Vår materielförsörjningsstrategi,
            som vi varit överens om i Sveriges riksdag, bygger på ambitionen
            att, med kraven på operativ förmåga för ögonen, kunna upphandla
            försvarsmateriel till lägsta pris på en fri marknad över nationsgränserna.
          </note>
          <note>
            Vår syn på detta är att för att få en så livskraftig och konkurrenskraftig
            europeisk försvarsindustri som möjligt, och därmed också svensk,
            ska vi tillåta konkurrens, fri marknad och öppenhet. Det är samtliga
            medlemsstater i EU överens om.
          </note>
          <note>
            Det finns nu ett direktiv som styr hur försvarsmateriel ska kunna
            upphandlas, och det är under implementering.
          </note>
          <note type="speaker">
            Anf. 78 PETER HULTQVIST (S):
          </note>
          <note>
            Fru talman! Är det någonting annat än Försvarsmaktens behov och
            kvalitetskrav som ligger bakom uppgraderingen av JAS? Är det något
            annat än de behov vi har som ligger bakom tanken på att direktupphandla
            ubåtar? Jag kan aldrig tänka mig att det finns någon annan inriktning.
            Vi gör direktupphandlingar, men vi har inte beslut om nationella
            säkerhetsintressen trots att EU ger möjlighet till det. Många
            andra länder utnyttjar den möjligheten. Jag tycker att det är
            mycket konstigt. Det finns ingen logik i det.
          </note>
          <note>
            Dessutom har riksdagen vid ett tillfälle med bred majoritet fattat
            beslut där man uppmanar regeringen att definiera de nationella
            säkerhetsintressena. Det har inte skett. Jag tycker inte att det
            strider mot tanken på mer fri marknad att slå vakt om några kärnområden,
            strategiska vapensystem i Försvarsmakten, göra en definition av
            dem och fatta beslut. Jag begriper inte logiken i regeringens
            agerande.
          </note>
          <note type="speaker">
            Anf. 79 Försvarsminister KARIN ENSTRÖM (M):
          </note>
          <note>
            Fru talman! Jag vill klarlägga att det här handlar om flera frågor
            på ett och samma område. Europeiska unionen har kommit överens
            om att vi ska ha en inre marknad. I arbetet med att fördjupa den,
            att den ska omfatta fler områden, är man nu inne i en process
            för att det ska vara en så fri och öppen marknad som möjligt även
            när det gäller försvarsmateriel. Men man har också kommit överens
            om att det måste finnas möjlighet att göra undantag där det föreligger
            väsentliga säkerhetsintressen utifrån ett nationellt perspektiv.
            Ingen har ifrågasatt den rätten. Däremot vet vi inte hur olika
            länder kommer att lyckas i hävdandet av undantagen, och därför
            har jag varit mycket tydlig i såväl kammaren som försvarsutskottet
            och EU-nämnden att det måste göras en utvärdering när direktivet
            har verkat under en längre tid.
          </note>
          <note>
            Det viktigaste för mig som försvarsminister är att försvaret
            får den materiel som det behöver. Det får man även på en öppen
            marknad.
          </note>
          <note>
            Regelverket för friggebodar
          </note>
          <note type="speaker">
            Anf. 80 STEFAN SVANSTRÖM (KD):
          </note>
          <note>
            Fru talman! Jag har en fråga till civil- och bostadsminister
            Stefan Attefall.
          </note>
          <note>
            Regeringen har under denna mandatperiod under kristdemokratisk
            ledning arbetat med att minska regelkrångel och snabba upp processer
            som förhindrar eller fördröjer bostadsbyggandet och därmed kraftigt
            förbättrat förutsättningarna för att möta den skriande bostadsbrist
            som sedan länge råder runt om i landet.
          </note>
          <note>
            I veckan kunde vi höra om ännu ett initiativ, nämligen att öka
            storleken på den så kallade friggeboden. Det är mycket lovvärt,
            tycker jag. Friggeboden är en viktig frihetsreform för egnahemsägare
            och utvinning av den friheten kommer, allt annat lika, självklart
            att kunna öka den samlade bostadsytan i landet. Det skulle också
            ge nya möjligheter att kunna erbjuda fler mindre bostäder till
            exempelvis studenter och andra unga eller ge mer plats till hemmavarande
            barn, till familjer som växer.
          </note>
          <note>
            Hur ser bostadsministern på tidsplanen för den första större
            friggeboden, när kan den byggas? Vilken roll tror bostadsministern
            att friggeboden kan få i kampen mot bostadsbristen?
          </note>
          <note type="speaker">
            Anf. 81 Statsrådet STEFAN ATTEFALL (KD):
          </note>
          <note>
            Fru talman! Det är som Stefan Svanström säger en frihetsfråga
            för vanliga människor – småhusägare, sommarstugeägare och andra
            – att kunna bygga sig en stuga. Det är en komplementbyggnad, och
            det ska vara ett visst avstånd till grannens tomtgräns, för annars
            måste man ha tillstånd av grannarna. Jag tror att det är viktigt
            att vi kan utvidga det här så mycket som möjligt. Samtidigt ska
            man ta hänsyn till andra faktorer. Det kan handla om hur hög stugan
            får bli, för storlek och höjd hänger ihop i viss mån, och det
            handlar också självklart om att det ska vara enkla villkor för
            att bygga. Ju enklare villkor, desto större frihet.
          </note>
          <note>
            Nu har vi gått med ett snabbuppdrag till Boverket och bett dem
            att titta på hur man kan öka det här. Kan man öka till 20 kvadratmeter
            eller kanske till och med mer än 20 kvadratmeter? Och vilka övriga
            regeländringar behöver man göra? Vi hoppas få ett svar till jul,
            så att vi kan göra en snabb remissomgång och presentera ett regeringsförslag
            senast i mars månad för att det därmed ska kunna fattas beslut
            här under vårriksdagen. Det är vår ambition.
          </note>
          <note type="speaker">
            Anf. 82 STEFAN SVANSTRÖM (KD):
          </note>
          <note>
            Fru talman! Jag delar den ambitionen och hoppas att vi kan få
            se några nya friggebodar byggas nu i sommar – om de nu ska kallas
            friggebodar. Namnet friggebod kommer ju från en av dina företrädare,
            bostadsminister Birgit Friggebo, som 1979 föreslog att man skulle
            få bygga enklare byggnader upp till tio kvadratmeter utan bygglov.
            Men om det här förslaget nu blir verklighet är det ju andra gången
            som alliansregeringen utvidgar rätten att bygga den här typen
            av byggnader.
          </note>
          <note>
            När upphör det här att vara friggebodar, och finns det skäl att
            i det här läget överväga ett annat namn? Exempelvis kan man kalla
            den Attefallboden eller Perboden efter din statssekreterare Ulf
            Perbo, eller kanske friboden rent av, eftersom det här ju i grunden
            är en frihetsreform.
          </note>
          <note type="speaker">
            Anf. 83 Statsrådet STEFAN ATTEFALL (KD):
          </note>
          <note>
            Fru talman! Vad namnet ska vara får nog andra bedöma. Men jag
            tror att det är riktigt att vi behöver vidga den här friheten.
            Det är ingen slump att det är borgerliga regeringar av olika slag
            som har tagit steg för att öka det här. Noterbart är att det var
            en borgerlig regering som införde detta. Vi har genomfört en smärre
            utökning av ytan, och nu försöker vi att ta ett nytt kliv. De
            här initiativen kommer inte under andra regeringar än borgerliga
            regeringar. Det är för att vi tror att vi ska ha så enkla regler
            som möjligt. Det ska bara vara om man upplever att det verkligen
            kan skada ett allmänt intresse eller vara ett problem för grannarna
            som man måste ha restriktioner. I övrigt måste man vidga friheten
            så mycket som möjligt.
          </note>
          <note>
            De förslag vi tänker presentera nu innebär att det kommer att
            bli en större yta. Hur stor den blir får vi avvakta med tills
            vi har sett snabbutredningen hos Boverket och hört vad remissinstanserna
            har att säga. Men vi har också en del andra bygglovsbefriade åtgärder
            på lut. Vi kommer att komma med ett antal förslag för att vidga
            friheten för vanliga människor. Det kan bli ett värdefullt tillskott
            till människors bostadsytor. Jag tror inte att det i sig kommer
            att lösa bostadsbristen, men däremot avlastas byggnadsnämnderna
            från en massa småärenden och kan i stället lägga krutet på detaljplaner
            och annat som behövs för att lösa bostadsbristen.
          </note>
          <note>
            Synen på ideella föreningar som företag
          </note>
          <note>
            Anf. 84 GUNILLA CARLSSON i Hisings Backa (S):
          </note>
          <note>
            Fru talman! I helgen kunde man läsa en debattartikel på DN Debatt
            som åtta representanter för ideella föreningar i Sverige hade
            skrivit. De lyfte fram sin oro över att deras ideella verksamhet
            alltmer av olika myndigheter behandlas som företag eller näringsverksamheter.
          </note>
          <note>
            De tog bland annat upp följande frågor: att Marknadsdomstolen
            hävdade i ett ärande rörande Svenska Bilsportförbundet att bilsportföreningar
            likställs med privata tävlingsarrangörer, att kommuner har svårt
            att skilja på myndighetsutövning och ideella jourers arbete samt
            att Livsmedelsverket betraktar idrottsföreningars korvförsäljning
            på matcher och cuper som livsmedelsföretag. Detta är bara några
            exempel.
          </note>
          <note>
            De gav också en uppmaning till regeringen att tillsätta en parlamentarisk
            utredning med uppgift att titta på den här problematiken.
          </note>
          <note>
            Är kulturministern beredd att tillsätta en sådan parlamentarisk
            utredning?
          </note>
          <note type="speaker">
            Anf. 85 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Vi har en fortlöpande dialog med representanter för
            Riksidrottsförbundet men även med scoutrörelsen och andra som
            hade skrivit under den här artikeln. Vi är väl medvetna om den
            situation som de har haft och det mål som till och med har varit
            uppe i Marknadsdomstolen när det gäller Bilsportförbundet, som
            jag ju av olika skäl inte ska ha synpunkter på.
          </note>
          <note>
            Jag vet också att man ser med oro på att man tappar föreningsmedlemmar.
            Vi har under alliansregeringen ökat det ekonomiska stödet till
            idrottsrörelsen med en halv miljard per år och också givit stabila
            villkor. Men det är möjligt att vi också kommer att se över den
            situation som man nu tycker sig se, att det finns ett hot mot
            föreningsmodellen. Men det får jag i så fall återkomma till, för
            det är inte en fråga bara för mig, och artikeln är bara några
            dagar gammal.
          </note>
          <note>
            Anf. 86 GUNILLA CARLSSON i Hisings Backa (S):
          </note>
          <note>
            Fru talman! Tack för svaret, kulturministern! Vi socialdemokrater
            ser också den här perspektivförskjutningen som har uppstått för
            de ideella föreningarna och precis det här som de tar upp i artikeln.
            Vi har ju i Sverige en tradition med ett starkt föreningsliv,
            och det tycker jag att vi ska värna och vara rädda om.
          </note>
          <note>
            När det gäller de här frågeställningarna som kommer upp delar
            vi oron, och vi socialdemokrater har i vår budgetmotion ett förslag
            om att vi vill se över det här. Men vi har också sagt att förslaget
            att man tillsätter en parlamentarisk utredning är bra. Jag tycker
            att det är synd att kulturministern inte riktigt delar den uppfattningen.
            Hon är i alla fall inte tydlig här i kammaren i dag med att hon
            skulle vilja ha en sådan utredning.
          </note>
          <note>
            Jag tycker att regeringen ska följa de här organisationernas
            uppmaning och tillsätta en utredning. Om inte annat tycker jag
            att det är viktigt att man tittar på de här frågorna. De ideella
            organisationerna och deras verksamhet ska vi värna och vara otroligt
            rädda om, och vi ska möjliggöra att de kan fortsätta.
          </note>
          <note type="speaker">
            Anf. 87 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Jag delar uppfattningen att det civila samhället
            är otroligt viktigt. Det gäller inte bara idrottsrörelsen med
            sina tre miljoner medlemmar, utan det gäller även hembygdsrörelsen
            och många andra som gör en ovärderlig insats, inte bara om man
            räknar om det till pengar utan också när det gäller vad det betyder
            för människor att vara engagerade.
          </note>
          <note>
            När det gäller den konkreta frågan om vi är beredda att tillsätta
            en utredning är det lite tidigt att ställa den. Det är mindre
            än en vecka sedan artikeln var inne i tidningen. Men vi har en
            fortlöpande dialog med Riksidrottsförbundet, och de har tidigare
            varit tydliga med att de vill ha armlängds avstånd till politiken.
            Det här är i så fall i någon mening en perspektivförskjutning.
            Men självfallet ska vi diskutera det här med dem, för vi är också
            angelägna om att idrottsrörelsen och det civila samhället ska
            ha en stark ställning.
          </note>
          <note>
            Skattesänkningarna och jobben
          </note>
          <note type="speaker">
            Anf. 88 PETER PERSSON (S):
          </note>
          <note>
            Fru talman! Min fråga är till Annie Lööf och rör regeringens
            misslyckade jobbpolitik. Det stora problemet i vårt land i dag
            är en massarbetslöshet som biter sig fast. 260 000 arbetslösa
            vid regeringsskiftet 2006 har blivit en bit över 400 000 i dag.
            Långtidsarbetslösheten är svår.
          </note>
          <note>
            Regeringen har ensidigt sagt att skattesänkningar skulle lösa
            jobbkrisen. Så kom det första, andra, tredje, fjärde och femte
            jobbskatteavdraget, och arbetslösheten ökar hela tiden. Nu diskuterar
            riksdagen intensivt en ytterligare skattesänkning på 3 miljarder
            för dem med högre inkomster, en så kallad skiktförändring.
          </note>
          <note>
            Jag undrar: Vilken jobbeffekt anser regeringen att denna skattesänkning,
            de nya 3 miljarderna, ger?
          </note>
          <note type="speaker">
            Anf. 89 Näringsminister ANNIE LÖÖF (C):
          </note>
          <note>
            Fru talman! Sverige behöver fler jobb. Jobb trillar inte ned
            från himlen eller skapas ur tomma intet. Jobb skapas av företagare
            som vågar och vill växa. När vi frågar företagare vad de vill
            se för förutsättningar för att skapa fler jobb säger de: sänkta
            arbetsgivaravgifter. Här vill Socialdemokraterna exempelvis tredubbla
            arbetsgivaravgiften för att ha unga anställda. Företagarna säger
            att de vill ha enklare regler. Här vill Socialdemokraterna införa
            månadsuppgiftslämning för landets alla småföretagare. Företagarna
            säger också att de vill ha en gedigen lärlingsutbildning. Det
            är någonting som alliansregeringen återinförde under den förra
            mandatperioden och som på sikt kommer att stärka samarbetet mellan
            näringslivet och skolan.
          </note>
          <note>
            Vi har gjort en rad reformer som har jobbeffekt. Vilken jobbeffekt
            som skiktgränsen ger kan Peter Persson läsa i den budgetproposition
            som finns. Men det som är anmärkningsvärt i riksdagens diskussion
            i dag handlar om att de nya Socialdemokraterna helt har övergivit
            ansvarsfullhet och bryter mot det budgetpolitiska ramverket som
            S och C jobbade fram för 20 år sedan.
          </note>
          <note type="speaker">
            Anf. 90 PETER PERSSON (S):
          </note>
          <note>
            Fru talman! Jag kan läsa budgetpropositionen. Det hade varit
            bra om Annie Lööf också hade svarat på min fråga. Jobbeffekten
            är noll för en skattesänkning på 3 miljarder kronor. Alltså drivs
            regeringen av ett annat nit än att skattesänkningarna skapar jobb.
            De skapar också ett annat samhälle med neddragningar i välfärden
            och en orättvis inkomstfördelning.
          </note>
          <note>
            Jobbeffekten är noll. Ändå är regeringen beredd att driva igenom
            nya skattesänkningar, som skapar ny orättvis inkomstfördelning,
            med 50 lånade miljarder. Det, Annie Lööf, är ansvarslöst och manifesterar
            er skattepolitik som går ut på alltid mer aldrig nog med skattesänkningar.
            Det leder inte till nya jobb men till nya orättvisor och ansvarslöshet.
          </note>
          <note type="speaker">
            Anf. 91 Näringsminister ANNIE LÖÖF (C):
          </note>
          <note>
            Fru talman! Ansvarslöshet, säger Peter Persson. För ett antal
            år sedan höjde den socialdemokratiska regeringen skiktgränsen
            för statlig inkomstskatt i ungefär samma konjunkturella läge som
            i dag, vid två tillfällen. Det motiverade man då med att det skulle
            öka konsumtionen och få i gång ekonomin i det svåra konjunkturella
            läge som Sverige då befann sig i. Menar Peter Persson att det
            var total ansvarslöshet från den dåvarande socialdemokratiska
            regeringen?
          </note>
          <note>
            Bättre kan Socialdemokraterna än att bryta praxis för budgetregelverk
            som instiftades för 30 år sedan för att Sverige skulle ha stabila
            statsfinanser. Bättre kan Socialdemokraterna än att fara med osanning
            om att det skulle vara ansvarslöst att få i gång en lågkonjunktur,
            som vi nu är inne i, att göra den bättre, att öka konsumtionen
            och att se till att fler människor får mer pengar i plånboken.
            Bättre kan ni, socialdemokrater!
          </note>
          <note type="speaker">
            Anf. 92 FÖRSTE VICE TALMANNEN:
          </note>
          <note>
            Detta var det sista replikskiftet i denna frågestund. Jag tackar
            alla deltagare.
          </note>
          <note>
            Ajournering
          </note>
          <note>
            Kammaren beslutade kl. 15.01 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            8 § Beslut om ärenden som slutdebatterats den 20 november
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 7
          </note>
          <note>
            Punkt 8
          </note>
          <note>
            Punkt 11
          </note>
          <note>
            Punkt 15
          </note>
          <note>
            Punkt 20
          </note>
          <note>
            Punkt 21
          </note>
          <note>
            Övriga punkter
          </note>
          <note>
            9 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            10 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 21 november
          </note>
          <note>
            Ylva Johansson
          </note>
          <note>
            Shadiye Heydari
          </note>
          <note>
            Kerstin Nilsson
          </note>
          <note>
            Johan Andersson
          </note>
          <note>
            Patrik Björck
          </note>
          <note>
            Olle Thorell
          </note>
          <note>
            Pyry Niemi
          </note>
          <note>
            Ali Esbati
          </note>
          <note>
            Amineh Kakabaveh
          </note>
          <note>
            Jens Holm
          </note>
          <note>
            Hillevi Larsson
          </note>
          <note>
            Hillevi Larsson
          </note>
          <note>
            Torbjörn Björlund
          </note>
          <note>
            Shadiye Heydari
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 26 november.
          </note>
          <note>
            11 § Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 21 november
          </note>
          <note>
            Torbjörn Björlund
          </note>
          <note>
            Anita Brodén
          </note>
          <note>
            Christer Engelhardt
          </note>
          <note>
            Clas-Göran Carlsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 26 november.
          </note>
          <note>
            12 § Kammaren åtskildes kl. 16.09.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
