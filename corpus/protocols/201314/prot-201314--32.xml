<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--32</head>
          <docDate when="2013-11-21">2013-11-21</docDate>
        </div>
      </front>
      <body>
        <div>
          <note n="3d4fe5d8">
            ﻿
          </note>
          <note n="a5138987">
            Riksdagens protokoll
          </note>
          <note n="2026279f">
            2013/14:32
          </note>
          <note type="date" n="3cffb0d5">
            Torsdagen den 21 november
          </note>
          <note n="656f3111">
            Kl. 12:00 - 16:09
          </note>
          <note n="40af661e">
            1 § Justering av protokoll
          </note>
          <note n="59577942">
            Protokollet för den 15 november justerades.
          </note>
          <note n="0d35590d">
            2 § Anmälan om fördröjt svar på interpellation
          </note>
          <note n="5907e6ca">
            Följande skrivelse hade kommit in:
          </note>
          <note n="22b84849">
            Interpellation 2013/14:97
          </note>
          <note n="aa1680cc">
            Interpellation 2013/14:97 Snedvridning av förutsättningarna för
            biodrivmedel
          </note>
          <note n="e7bcf81c">
            Interpellationen kommer att besvaras torsdagen den 19 december
            2013.
          </note>
          <note n="fb8a172f">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="bc21ad9b">
            Magnus Bengtson
          </note>
          <note n="e9cbf9af">
            3 § Ärenden för hänvisning till utskott
          </note>
          <note n="80ac5f88">
            Följande dokument hänvisades till utskott:
          </note>
          <note n="013cb2b3">
            den 14 januari 2014
          </note>
          <note n="19934528">
            4 § Förstärkta samarbetssamtal
          </note>
          <note n="b2cc5a1b">
            Talmannen konstaterade att ingen talare var anmäld.
          </note>
          <note n="951dbd73">
            5 § Fler avdelningar i Lagrådet
          </note>
          <note type="speaker" n="c20bf3de">
            Anf. 1 SEDAT DOGRU (M):
          </note>
          <u who="Q97772216" xml:id="i-493bb2cf0b950ab0-0" n="587a9285" next="i-18647e8c2fde3a4d-0">
            <seg n="3934b59d">
              Herr talman! Det här betänkandet behandlar en proposition som
              föreslår en ändring i lagen om Lagrådet. Förslaget innebär att
              Lagrådet får bestå av högst fem avdelningar i stället för högst
              fyra.
            </seg>
          </u>
          <note n="40daf8e0">
            Lagrådet ska på begäran av regeringen eller ett riksdagsutskott
            lämna yttranden över lagförslag. Ett yttrande från Lagrådet ska
            inhämtas innan riksdagen beslutar om ändringar i bland annat tryckfrihetsförordningen
            eller yttrandefrihetsgrundlagen och lagar som rör enskildas personliga
            ställning. Efter de ändringar i regeringsformen som trädde i kraft
            2011 är lagrådsgranskningen i princip obligatorisk.
          </note>
          <note n="635bc723">
            Lagrådet består av domare eller vid behov tidigare domare vid
            Högsta domstolen och Högsta förvaltningsdomstolen. En avdelning
            i Lagrådet består i huvudsak av tre ledamöter. Regeringen beslutar
            med hänsyn till arbetsbördan om antalet avdelningar och under
            vilka tidsperioder avdelningarna ska tjänstgöra. Sådana bestämmelser
            om sammansättning och tjänstgöring finns i lagen om Lagrådet,
            lagrådslagen.
          </note>
          <u who="Q97772216" xml:id="i-18647e8c2fde3a4d-0" n="587a9285" prev="i-493bb2cf0b950ab0-0">
            <seg n="ee7472ec">
              Lagrådet arbetar i dag normalt under året på två avdelningar.
              Vid arbetsanhopningar brukar dock Lagrådet ofta arbeta på tre
              avdelningar. Under några kortare perioder har arbetet också varit
              fördelat på fyra avdelningar.
            </seg>
            <seg n="de2e7039">
              Den generella ökningen av antalet granskningsärenden och omfattningen
              av dessa har betydelse för hur många avdelningar som behövs för
              verksamheten. Det kan vara värt att notera i sammanhanget att
              arbetsbördan varierar under året.
            </seg>
            <seg n="8452115d">
              Inför stoppdagen 2010 var arbetsanhopningen så omfattande att
              det, trots att regeringen då hade beslutat att Lagrådet skulle
              arbeta på fyra avdelningar, fanns risk för att alla remisser inte
              skulle kunna granskas i tid. Detta kunde dock undvikas genom en
              omfattande arbetsinsats från Lagrådets sida.
            </seg>
            <seg n="f65a3dca">
              I propositionen konstateras att Lagrådets arbetsbörda har ökat
              sedan det inrättades 1909, då med en avdelning. Det senaste beslutet
              om en lagändring fattades 1979, och sedan dess har Lagrådet bestått
              av högst fyra avdelningar. Arbetsbördan har dock fortsatt att
              öka.
            </seg>
            <seg n="17e824dc">
              Den grundlagsändring som trädde i kraft den 1 januari 2011 och
              som gör Lagrådets granskning i princip obligatorisk, liksom den
              höga lagstiftningstakten inom EU, ibland med krav på snabba nationella
              lagstiftningsåtgärder, framhålls som bidragande orsaker till den
              ökande arbetsbördan.
            </seg>
            <seg n="957b914f">
              Regeringen anser att den utveckling som har skett när det gäller
              behovet av omfattande lagrådsgranskning under vissa kortare perioder
              av året, i synnerhet under riksmötet före ett riksdagsval, motiverar
              att det införs en möjlighet för Lagrådet att arbeta på ytterligare
              en avdelning.
            </seg>
            <seg n="a577ed4e">
              Herr talman! En femte avdelning kan i framtiden bli nödvändig
              vid mycket omfattande och komplicerade lagstiftningsärenden, särskilt
              om granskningen av dessa sammanfaller med avlämnandet av ett stort
              antal remisser av mer genomsnittlig omfattning. Det kan förväntas
              finnas behov av fem avdelningar i Lagrådet i sällsynta undantagsfall
              och då kanske endast under kortare tidsperioder.
            </seg>
            <seg n="3074c941">
              Utskottets förslag lyder i korthet: Riksdagen antar regeringens
              lagförslag. Utskottet delar regeringens bedömning att Lagrådet
              i undantagsfall och under kortare tidsperioder bör ges möjligheten
              att arbeta på fem avdelningar. Utskottet vill dock framhålla vikten
              av att Lagrådet ges förutsättningar att arbeta utan stora arbetsanhopningar.
            </seg>
            <seg n="4e8e20d6">
              Herr talman! Det här kan tyckas vara en liten fråga, men det
              är en viktig fråga för mig eftersom jag gillar lagar som förenklar
              för människor. I det här fallet underlättas Lagrådets arbete.
              Med detta vill jag yrka bifall till utskottets förslag.
            </seg>
          </u>
          <note n="aa796a74">
            Av 3 kap. 3 § riksdagsordningen följer att riksdagen fastställer
            vilken dag propositioner som enligt regeringen bör behandlas under
            det pågående riksmötet senast ska lämnas till riksdagen. Denna
            dag, som brukar vara i slutet av mars månad, kallas stoppdagen.
            I anslutning till stoppdagarna brukar regeringen regelmässigt
            besluta att Lagrådet ska arbeta på tre avdelningar.
          </note>
          <note n="ef177926">
            Överläggningen var härmed avslutad.
          </note>
          <note n="17dde697">
            6 § Kvinnor, fred och säkerhet
          </note>
          <note type="speaker" n="29646d06">
            Anf. 2 VALTER MUTT (MP):
          </note>
          <u who="Q5998644" xml:id="i-920f964004ab665c-0" n="56bee857">
            <seg n="550ce056">
              Herr talman! Den 31 oktober år 2000 är en stor dag i FN:s historia.
              Då lägger Netumbo Nandi-Ndaitwah, minister för kvinnofrågor i
              Namibia och sedermera landets första kvinnliga utrikesminister,
              fram resolution 1325 i FN:s säkerhetsråd, som antas enhälligt.
              Resolutionen syftar till att stärka skyddet för kvinnor och flickor
              i konfliktsituationer och till ökat kvinnligt deltagande i arbetet
              för fred och säkerhet. Därefter har ytterligare sex säkerhetsrådsresolutioner
              antagits som utvecklat och fördjupat innehållet i resolution 1325
              och som berör sexuellt våld i väpnade konflikter och kvinnors
              deltagande i såväl förebyggande av konflikter som postkonfliktsituationer.
            </seg>
            <seg n="4b586a54">
              Herr talman! Resolutioner i sig förändrar emellertid inte verkligheten,
              utan avgörande är givetvis implementeringen av dessa. På många
              håll i världen förblir mörkret kompakt. Chefen för FN-styrkan
              i Kongo, den holländske generalmajoren Patrick Cammaert, har sagt
              att i en väpnad konflikt har det nog blivit farligare att vara
              kvinna än soldat.
            </seg>
            <seg n="b0d5340c">
              I Syrien hänvisar nu kvinnoorganisationer till resolution 1325
              och kräver att bli inkluderade i Genèvesamtalen om landets framtid,
              och de vädjar om omvärldens stöd för detta självklara krav.
            </seg>
            <seg n="972d6095">
              Herr talman! Sverige antog 2006 en handlingsplan för implementeringen
              av resolution 1325. Denna är emellertid mindre konkret än många
              andra länders. Vi i Miljöpartiet för i vår reservation fram förslag
              på förändringar som vi vill se genomförda i den nya uppdaterade
              handlingsplan som ska börja gälla efter 2015.
            </seg>
            <seg n="99ec886f">
              En uppdaterad nationell handlingsplan bör innehålla tydliga mätbara
              mål, en klar tidtabell och ett effektivt kontrollsystem samt tilldelas
              en definierad budget. Politiska ambitioner som inte ges ett mått
              av konkretion blir bara ord som far i vinden.
            </seg>
            <seg n="d9a1121f">
              Vi i Miljöpartiet anser, vidare, att det civila samhället med
              sina engagerade individer och folkrörelser ska vara självklara
              aktörer vid framtagandet av den nya handlingsplanen. Vi anser
              att regeringen kontinuerligt för riksdagen bör redogöra för hur
              Sverige uppfyller de åtaganden som resolution 1325 ålägger oss.
              Vi vill också att regeringen inom EU verkar för att på EU-nivå
              ta fram kraftfulla handlingsplaner för resolution 1325.
            </seg>
            <seg n="9078f494">
              Sverige bör såväl i EU som i FN driva på för ökad kvinnlig representation
              i beslutsfattande församlingar och vid fredsförhandlingar. Snart
              70 år efter sitt grundande har världsorganisationen fortfarande
              inte utsett en enda kvinna att leda fredsförhandlingar, och vi
              menar att en ny post i FN-systemet som särskild representant för
              att stärka kvinnors rätt att delta i beslutsprocesser och fredsförhandlingar
              nu skyndsamt bör inrättas.
            </seg>
            <seg n="b4565a85">
              Det är, slutligen, av avgörande vikt att internationella insatser
              för freden genomsyras av genusperspektiv och att både kvinnor
              och män får kvalificerad utbildning i detta. Försvarsmakten och
              Myndigheten för samhällsskydd och beredskap, MSB, bör upprätta
              egna handlingsplaner för genomförandet av resolution 1325.
            </seg>
            <seg n="e6d8db46">
              Herr talman! Jag avslutar med att yrka bifall till Miljöpartiets
              och Vänsterpartiets gemensamma reservation.
            </seg>
          </u>
          <note type="speaker" n="df84c447">
            Anf. 3 KENT EKEROTH (SD):
          </note>
          <note n="78a0924d">
            Herr talman! Jag vill inledningsvis yrka bifall till Sverigedemokraternas
            reservation, reservation 2.
          </note>
          <u who="Q3369252" xml:id="i-24e620af24aa2d5b-0" n="68a9e984">
            <seg n="11c4fd36">
              FN-resolution 1325 handlar om att stärka kvinnors rättigheter
              och deltagande i fredsprocesser. Resolution 1820 kräver att sexuellt
              våld upphör i konflikter och att sexuellt våld erkänns som en
              typ av handling som bidrar till att konflikter förstärks och att
              fredsprocesser hejdas.
            </seg>
            <seg n="fa6ca707">
              Bekämpandet av alla former av könsrelaterat våld, med fokus på
              det sexuella våldet, är, precis som utrikesutskottet framhåller,
              en av det internationella samfundets största och viktigaste utmaningar.
              Kvinnor och barn drabbas ofta hårt av krig och konflikter, och
              deras situation förtjänar att särskilt uppmärksammas.
            </seg>
            <seg n="a258a20d">
              Det är med hänvisning till detta av vikt att regeringen tar genomförandet
              av dessa resolutioner på allvar. Utrikesutskottet har uttalat
              sig positivt om förlängningen av Sveriges nationella handlingsplan
              för genomförandet av de här två resolutionerna. På samma sätt
              är det välkommet att handlingsplanen kompletteras med indikatorer
              för att kunna utvärdera målen i handlingsplanen. Regeringen har
              framhållit att man tänker se över denna handlingsplan.
            </seg>
            <seg n="139c9f82">
              Att se över handlingsplanen står inte i motsatsförhållande till
              att det är viktigt att riksdagen ges en möjlighet att få insyn
              i och komma med synpunkter på arbetet med de här resolutionerna
              i berörda myndigheter. För att den svenska uppföljningen ska kunna
              bedrivas på ett mer adekvat sätt anser Sverigedemokraterna att
              regeringen på regelbunden basis bör överlämna en skrivelse till
              riksdagen om berörda svenska myndigheters genomförande av resolutionerna.
            </seg>
            <seg n="335945c3">
              Det fanns en majoritet i utskottet som ansåg att detta var viktigt
              och ville stödja förslag från MP och V, men Socialdemokraterna
              valde strax före justering att blidka Alliansen och hoppa av tåget.
              Det är inte första gången det händer.
            </seg>
            <seg n="333221c8">
              Det viktiga här, enligt vår mening, är att regeringen är tydlig
              gentemot riksdagen med vilka åtgärder det är man vidtar och vilka
              myndigheter som arbetar med detta. Sammanställning i en sådan
              skrivelse som vi i och med denna reservation begär skulle på ett
              bättre sätt ge möjlighet till en genomlysning av det svenska arbetet
              med dessa resolutioner än vad som hitintills har varit fallet.
            </seg>
          </u>
          <note type="speaker" n="02def231">
            Anf. 4 CARINA HÄGG (S):
          </note>
          <u who="Q3374704" xml:id="i-cfdc968f770c6ad9-0" n="2acaf910">
            <seg n="29c3ceb3">
              Herr talman! Utrikesutskottet har formulerat ett betänkande särskilt
              på temat kvinnor, fred och säkerhet. Vi som ledamöter har möjligheter
              att följa upp kvinnors situation men också deras roll som aktörer
              vid utlandsbesök och möten här i riksdagen. Vi möter genderrådgivare
              och organisationer. Jag skrev själv tidigt om att stödja kvinnor
              i Libyen och senare i Syrien. Vi har skrivit om NGO-samverkan.
              Kvinnors deltagande var ett av de två områden som Socialdemokraterna
              pekade på för svensk samverkan i samband med omvälvningarna i
              Nordafrika.
            </seg>
            <seg n="068a002d">
              Det känns bra att i dag här i kammaren få upp betänkandet och
              de här frågorna. Det är viktigt att vi ser det som en integrerad
              del i riksdagens och regeringens arbete inom den freds- och säkerhetsbyggande
              verksamheten inklusive utvecklingssamarbetet.
            </seg>
            <seg n="f4a8126e">
              Sverige var tidigt med att ta fram en handlingsplan för resolution
              1325, och sedan har systerresolutionerna tillkommit från FN. De
              här resolutionerna är redskap och ska implementeras effektivare.
              Då krävs det ett mer omfattande arbete och samverkan med många
              andra aktörer. Men ännu är arbetet med en handlingsplan inte befäst
              hos regeringen. Jag ser fram emot arbetet med att ta fram den
              förnyade handlingsplanen.
            </seg>
            <seg n="93a62a22">
              Vi socialdemokrater har i vår utrikespolitiska deklaration betonat
              att kvinnors deltagande i konflikthantering är en förutsättning
              för fred och hållbar utveckling. Vi skriver i deklarationen att
              Sverige ska intensifiera arbetet med att genomföra resolution
              1325, bland annat genom att uppdatera den svenska handlingsplanen.
              Så kommer det att ske. Socialdemokraterna har, gång på gång, drivit
              på det här arbetet och vill även ha insyn samt hoppas på en bred
              enighet inför de kommande resultaten på samma sätt som när vi
              har arbetat med att ta fram det här betänkandet.
            </seg>
            <seg n="15cc8dc9">
              Handlingsplanen ska naturligtvis innehålla mätbara mål, tidsramar,
              indikatorer och ansvar för rapportering av genomförandet av resolution
              1325. Många myndigheter får en rapportering, och det ska på något
              vis framöver även ske i riksdagen. Indikatorer, mål och redovisning
              är viktiga, och även budgeten måste vara klar för det här arbetet.
            </seg>
            <seg n="28fc4176">
              Fredsprocessen är fortfarande en manlig arena, en process som
              föregår politiska uppgörelser och senare en konfirmering av politisk
              makt. Därför är det viktigt att kvinnor kommer in i alla de här
              stegen tidigt. Det är inte så att kvinnor ska vänta på sin tur.
              Vi hör ibland internationella politiker säga: De får vänta, vi
              tar det sedan.
            </seg>
            <seg n="2405b7b7">
              Man måste se värdet av att ha kvinnor med från början.
            </seg>
            <seg n="4936fcc5">
              Det här är mönster som visat sig svåra att bryta, men vi har
              även sett positiva exempel som bland annat lett till Nobels fredspris.
              En enkönad maktstruktur riskerar att fördröja freden och göra
              fredsöverenskommelser osäkrare. Det är mångdimensionella mekanismer
              som upprätthåller makt i processer från krig till fred och i en
              postkonfliktsituation.
            </seg>
            <seg n="e1b2ba1a">
              Makt kan utövas brutalt med våld och direkt med vapen, men också
              genom marginalisering av kvinnor till akut fattigdom. Makt kan
              utövas på ett subtilt sätt genom informella normer, nätverk och
              mönster som samverkar till direkta hinder för kvinnors deltagande.
              Men makt kan även utövas via lagstiftning, transparent, med jämställda
              folkvalda församlingar och representationer. För att stödja en
              utveckling till det senare krävs att processer för kvinnors deltagande
              och deras organisering ges stöd.
            </seg>
            <seg n="21ed5974">
              Sverige har en nationell handlingsplan för att genomföra 1325.
              Det är ett strategiskt dokument som spänner över flera politikområden
              och myndigheter. Nuvarande handlingsplan gäller till 2015 och
              måste därefter ersättas. Den process som ska leda fram till en
              ny handlingsplan ska vara öppen, transparent och inkluderande.
              Vi kan också göra utblickar hur vi ska kunna integrera fler och
              inspirera andra att anta till exempel uppförandekoder för sin
              verksamhet. Det går att göra mer, allt från tydliga regleringsbrev
              till arbetet på marken i konfliktområden.
            </seg>
            <seg n="492c56ef">
              Jag tycker att det är positivt att vi här kan tala om numerären
              och försöka kvalitetssäkra den egna militära insatsen. Om vi gör
              bra ifrån oss på hemmaplan stöder vi det här arbetet. Jag kan
              ha bekymmer över att vi inte jobbar nationellt tillräckligt starkt
              och har en tillräckligt bra struktur att jobba nationellt med
              mänskliga rättigheter och inte är tillräckligt tydliga när det
              gäller jämställdhetspolitiken. Om vi står upp för kvotering generellt
              i den svenska politiken är det lättare att tala om att vi ska
              kvotera. Det är viktigt att få in fler kvinnor, hälften kvinnor,
              kvinnor i ledande positioner, också i andra strukturer och i konfliktsituationer.
            </seg>
            <seg n="44806376">
              Kvinnors deltagandegrad är låg i fredsprocesser. Här behövs kapacitetshöjande
              insatser, och där har vi FN som en strategisk partner. FN har
              tagit många initiativ. Dess arbete bygger på att medlemsstaterna
              i sin tur för vidare och implementerar de resolutioner som har
              antagits.
            </seg>
            <seg n="1e17ba14">
              Vi kommer från Socialdemokraterna att fortsätta det här viktiga
              arbetet i opposition, och senare har vi tänkt göra det i regeringsposition.
              Vi vill involvera kvinnor i fredsbevarande arbete och fortsätta
              utveckla arbetet.
            </seg>
            <seg n="e9b9c712">
              Ytterst handlar det om ledarskap, herr talman. Det måste finnas
              en strategi för hur man aktivt lyfter fram vikten av kvinnors
              deltagande i olika situationer, inte bara i den militära strukturen
              utan också i en civil struktur. Vi måste samverka med like-minded
              länder, alltså likasinnade länder. Det kan vara genom diplomatiska
              eller parlamentariska förbindelser på regeringsnivå men också
              genom FN och EU. EU är en aktiv part som har ganska mycket ekonomiska
              resurser. Det är klart att det är viktigt hur de formulerar sig
              och hur de bestämmer sig för att driva de här frågorna.
            </seg>
            <seg n="cebc9c6d">
              Att medvetet delta i FN-missioner är ett sätt att konkret påverka
              en specifik konflikt, likaså att stödja kvinnors organisering
              i till exempel Somalia. Det är att annat exempel.
            </seg>
          </u>
          <note type="speaker" n="85425571">
            Anf. 5 ELISABETH BJÖRNSDOTTER RAHM (M):
          </note>
          <u who="Q4939382" xml:id="i-b5e9d62a1dd62854-0" n="30a02b61" next="i-82a79b4b028b2792-0">
            <seg n="53115430">
              Herr talman! I dag ska vi debattera utrikesutskottets betänkande
              UU7, som handlar om kvinnor, fred och säkerhet. Att vi ägnar ett
              särskilt betänkande till detta område visar att det är något som
              vi prioriterar och anser vara betydelsefullt.
            </seg>
            <seg n="635c5a2d">
              FN:s säkerhetsråd antog år 2000 resolution 1325 om kvinnor, fred
              och säkerhet. Resolutionens huvudsakliga syfte är att öka kvinnors
              deltagande i arbetet för fred och säkerhet och att stärka skyddet
              för kvinnor och flickor i konfliktsituationer. Sex resolutioner
              har efter hand antagits, och dessa har utvecklat och fördjupat
              innehållet i resolution 1325.
            </seg>
          </u>
          <note n="780ad9d2">
            År 2006 antog Sverige, som ett av de första länderna i världen,
            en nationell handlingsplan för FN:s resolution 1325. I samband
            med den senaste förlängningen av handlingsplanen fram till år
            2015 fattade regeringen beslut om sju nationella indikatorer för
            att följa upp genomförandet av den svenska nationella handlingsplanen
            för FN:s resolution 1325. Indikatorerna rör bland annat andelen
            svensk utsänd personal som i sin missionsförberedelse har genomgått
            1325-relaterad utbildning och antalet kvinnor som rekryterats
            till internationella freds- och säkerhetsfrämjande insatser.
          </note>
          <u who="Q4939382" xml:id="i-82a79b4b028b2792-0" n="30a02b61" prev="i-b5e9d62a1dd62854-0">
            <seg n="7b2de054">
              Herr talman! Kvinnors roll när det gäller fred och säkerhet är
              central och måste därför vara en integrerad del av regeringens
              arbete inom den freds- och säkerhetsbyggande verksamheten, inklusive
              inom utvecklings- och biståndssamarbetet. För att kunna skapa
              en hållbar uppbyggnad av ett land måste vi använda oss av olika
              plattformar för att nå målet med att bygga en stark demokratisk
              nation. I detta uppbyggnadsarbete måste kvinnor och män ges samma
              möjligheter att påverka och vara med i uppbyggnaden. Därför måste
              vi se till utbildning, hälsa och sjukvård likaväl som till den
              militära säkerhets- och fredsuppbyggnaden. Vi måste se helheten.
            </seg>
            <seg n="c1343240">
              Arbetet måste omfatta såväl skyddsaspekten som att öka kvinnors
              deltagande i fredsprocesser och i internationella freds- och säkerhetsfrämjande
              insatser.
            </seg>
            <seg n="c0d0b6b7">
              I sammanhanget vill jag betona att genomförandet av resolution
              1325 ska vila på en helhetssyn i fråga om säkerhet, utveckling
              och mänskliga rättigheter.
            </seg>
            <seg n="85786b25">
              I resolution 1325 ingår även att stärka kvinnors situation och
              att bekämpa alla former av könsrelaterat våld, med fokus på det
              sexuella våldet. Detta är en av det internationella samfundets
              största och viktigaste utmaningar. Inrättandet av FN:s generalsekreterares
              särskilda representant för att bekämpa sexuellt våld i konflikter
              Margot Wallström var ett viktigt steg inom området kvinnor, fred
              och säkerhet.
            </seg>
            <seg n="9d5d17af">
              Herr talman! Sveriges regering har varit drivande i antagandet
              av en ny resolution, 2122. Den antogs för två månader sedan och
              fokuserar på att öka kvinnors deltagande och ledarskap inom konfliktförebyggande,
              konfliktlösning och fredsbyggande arbete.
            </seg>
            <seg n="6eb203ea">
              För att ytterligare sätta tyngd bakom betydelsen av resolution
              1325 har Sveriges regering gett Folke Bernadotteakademin, Försvarsmakten,
              Kriminalvården, Myndigheten för samhällsskydd och beredskap, Rikspolisstyrelsen
              och Sida i uppdrag att med hjälp av indikatorer årligen redovisa
              hur de har genomfört handlingsplanen och genomförandet av resolution
              1325.
            </seg>
            <seg n="a81dcb77">
              Sverige bör inom ramen för EU-samarbetet vara pådrivande för
              att göra resolution 1325 till en naturlig del i planeringen, i
              utformningen, i genomförandet och i utvärderingen av EU:s civila
              och militära krishanteringsinsatser, liksom i andra konfliktförebyggande-
              och fredsfrämjande aktiviteter.
            </seg>
            <seg n="e445e1e4">
              Sverige ska även fortsättningsvis vara ett gott exempel genom
              att nationellt verka för att genomföra målsättningen att öka andelen
              kvinnor i de civila och militära fredsfrämjande insatserna, inklusive
              i chefs- och beslutsfattande befattningar.
            </seg>
            <seg n="616f58b6">
              I arbetet för att förebygga konflikter och i återuppbyggnadsarbetet
              efter en konflikt behövs det fler kvinnor, inte minst på högre
              nivåer, i de internationella insatserna.
            </seg>
            <seg n="91ae3b7f">
              I resolution 1325 betonas vikten av att kvinnor som berörs av
              konflikter också deltar i lösningen av dem och att kvinnor ska
              finnas representerade som aktörer i det internationella samfundets
              insatser för att skapa fred.
            </seg>
            <seg n="152f43bd">
              Under hösten avser regeringen att påbörja en översyn av den nationella
              handlingsplanen för resolution 1325 och 1820. I denna översyn
              kommer givetvis även resolution 2122 att beaktas: Det är viktigt
              att resolution 1325 inte diskuteras som om det bara vore en sak
              för sig, utan att 1325 blir en naturlig del av allt arbete för
              fred och säkerhet.
            </seg>
            <seg n="e5fc74c1">
              Jag har besökt Liberia, ett land som har haft en stark ekonomi
              och en stor svensk närvaro tack vare svenska företag. Liberia
              är nu svårt märkt av inbördeskrig med fasansfulla konsekvenser.
              Det pågår en uppbyggnad av landet, och här finns ett otroligt
              positivt bevis på att förändring är möjlig även om omständigheterna
              är svåra.
            </seg>
            <seg n="79b7e835">
              Under kriget blev nio av tio liberianska kvinnor utsatta för
              sexualiserat våld. På grund av kriget är rättssystemet dåligt
              fungerande. Det innebär att alla förövare fortfarande går fria.
              I detta postkonfliktland med stort fokus på återuppbyggnad av
              alla samhällsstrukturer har Liberia som första land i Afrika antagit
              en nationell handlingsplan som rör 1325.
            </seg>
            <seg n="38d9c7f4">
              Trots många utmaningar – exempelvis den utbredda fattigdomen
              och en stark diskriminering av kvinnor – har kvinnorna i Liberia
              visat sin styrka och kapacitet när det handlar om fredsarbete.
              När kvinnor inte fick ta plats i fredsförhandlingarna tvingade
              tusentals kvinnor fram ett fredsavtal genom en massprotest för
              nästan tio år sedan. Liberia valde också Afrikas första kvinnliga
              president 2005, Ellen Johnson-Sirleaf.
            </seg>
            <seg n="516c4702">
              Denna beskrivning visar att vi måste använda olika verktyg för
              att stärka kvinnors situation, deltagande och inflytande i säkerhets-
              och fredsuppbyggnad.
            </seg>
          </u>
          <note n="f6986a10">
            Jag yrkar bifall till förslaget i utskottets betänkande och avslag
            på alla reservationer.
          </note>
          <note type="speaker" n="89524ce4">
            Anf. 6 CARINA HÄGG (S) replik:
          </note>
          <u who="Q3374704" xml:id="i-cfdc968f770c6ad9-1" n="2acaf910">
            <seg n="65fdc287">
              Herr talman! När vi har arbetat med handlingsplanerna har det
              ibland känts lite märkligt att jag inte har varit involverad som
              riksdagsledamot. Men jag har haft möjlighet att delta i en annan
              position eftersom jag har varit med i NGO:er. På det sättet har
              jag kunnat debattera handlingsplanerna. Det känns som att det
              här inte är någon riktig balans. Båda delarna är angelägna, men
              även om det är regeringen som har ansvaret – och vi ska vara noga
              med vem som har ansvaret – för handlingsplanen är det viktigt
              att även riksdagen är involverad i processen och har möjlighet
              att påverka. Så jag vill bara ställa frågan: Hur kommer processen
              med att involvera riksdagen att te sig?
            </seg>
            <seg n="45088bfe">
              Sedan har ju vi socialdemokrater avstått från att reservera oss
              för något som jag känner stor sympati för, och det är att det
              ska ske en återrapportering till riksdagen, vilket jag vidhåller.
              Men vi ska göra det i två steg, först handlingsplanen och sedan
              vill vi se att rapporter, skrivelser och propositioner kommer
              samlat så att vi kan göra en helhetsbedömning av hur de ska hanteras,
              i vilka intervaller och vad vi förväntar oss. Så den frågan är
              inte släppt.
            </seg>
            <seg n="d9df0c86">
              Men min fråga är: På vilket sätt kommer riksdagen och utrikesutskottet
              att involveras i och kunna påverka arbetet med en handlingsplan?
            </seg>
          </u>
          <note type="speaker" n="02541114">
            Anf. 7 ELISABETH BJÖRNSDOTTER RAHM (M) replik:
          </note>
          <u who="Q4939382" xml:id="i-f1cd0c00a32d2a2a-0" n="30a02b61">
            <seg n="87d187ea">
              Herr talman! Jag tyckte att jag var väldigt tydlig i mitt anförande,
              men jag upprepar gärna det som jag sade. Regeringen har ju gett
              ett uppdrag till en rad olika organisationer med Folke Bernadotteakademin
              i spetsen om att de ska göra en redovisning och återrapportera
              vad genomförandet av resolution 1325 kommer att innebära och hur
              det arbetet fortskrider.
            </seg>
            <seg n="770d62a2">
              Jag tycker att det är en tydlig beskrivning av hur vi tar ansvar
              för genomförandet och implementeringen av resolution 1325. Vi
              har stor bredd för att kunna få ett så stort deltagande i detta
              arbete som möjligt.
            </seg>
          </u>
          <note type="speaker" n="de7dd057">
            Anf. 8 CARINA HÄGG (S) replik:
          </note>
          <u who="Q3374704" xml:id="i-cfdc968f770c6ad9-2" n="2acaf910">
            <seg n="329edfd1">
              Herr talman! Då konstaterar jag att myndighetens uppdrag, som
              självklart har ett myndighetsperspektiv, inte kommer att kopplas
              till riksdagen förrän vi får en handlingsplan och kanske ett beslut
              på vårt bord. Riksdagsledamöter kommer inte att kopplas in i processen.
            </seg>
            <seg n="94d26428">
              Det var ett ganska intressant svar – jag hade uppfattat att det
              fanns en annan beskrivning. Myndigheterna arbetar och involverar.
              Vi ska jobba brett och inhämta omvärldskunskap. Men riksdagsledamöterna
              som är engagerade kommer inte att bli involverade i processen
              förrän vid ett beslutstillfälle. Blir det ett beslutstillfälle
              i riksdagens kammare?
            </seg>
          </u>
          <note type="speaker" n="afe49c5a">
            Anf. 9 ELISABETH BJÖRNSDOTTER RAHM (M) replik:
          </note>
          <u who="Q4939382" xml:id="i-f1cd0c00a32d2a2a-1" n="30a02b61">
            <seg n="9fb1ef96">
              Herr talman! Regeringen har sedan tidigare valt att förlänga
              handlingsplanen för resolution 1325 med två år till 2015. Dessutom
              har vi infört en rad olika indikatorer för att lättare kunna göra
              en uppföljning av resolutionen.
            </seg>
            <seg n="1d2f8a3a">
              Hur redovisningen kommer att göras måste vi återkomma till. Som
              det ser ut nu har alla de här organisationerna fått en uppgift
              att se över implementeringen och hur uppföljningen ser ut. Det
              är det svar jag tänker ge Carina Hägg i dag.
            </seg>
          </u>
          <note type="speaker" n="20efe89d">
            Anf. 10 VALTER MUTT (MP) replik:
          </note>
          <u who="Q5998644" xml:id="i-920f964004ab665c-1" n="56bee857">
            <seg n="fc487263">
              Herr talman! Det är ju ett spännande ögonblick vi befinner oss
              i nu när vi ska ta fram en ny, uppdaterad och uppgraderad nationell
              handlingsplan för resolution 1325.
            </seg>
            <seg n="9ce52d64">
              Att så att säga syresätta luften här inne i den representativa
              demokratins högborg kan bland annat göras genom att ta in spännande
              idéer från det civila samhället. Där finns det otroligt mycket
              kunskap om och erfarenhet av de frågor som resolution 1325 och
              dess efterföljare handlar om.
            </seg>
            <seg n="624c402b">
              Tyvärr har alliansregeringen varit väldigt njugg, tycker vi i
              Miljöpartiet, mot det civila samhället och bland annat, som bekant,
              drastiskt skurit ned informationsanslagen. Information är ju grundvalen
              i en vital demokrati.
            </seg>
            <seg n="e8adbb1f">
              Men låt oss som sagt titta framåt. Jag skulle gärna vilja höra
              Elisabeth Björnsdotter Rahm redogöra lite för hur regeringen tänker
              göra för att kraftfullt dra nytta av den erfarenhet, det kunnande
              och de spännande idéer som finns där ute hos det civila samhällets
              engagerade medborgare, folkrörelser, forskare och så vidare.
            </seg>
          </u>
          <note type="speaker" n="afd63b00">
            Anf. 11 ELISABETH BJÖRNSDOTTER RAHM (M) replik:
          </note>
          <u who="Q4939382" xml:id="i-f1cd0c00a32d2a2a-2" n="30a02b61">
            <seg n="01b1d6ef">
              Herr talman! Som jag sade tidigare har den svenska regeringen
              varit drivande i antagandet av den nya resolutionen 2122. Det
              tycker jag är ett starkt bevis på att vi fokuserar på att öka
              kvinnors deltagande och ledarskap i alla de här olika situationerna.
            </seg>
            <seg n="9b8f43c9">
              Detta kommer att förstärka betydelsen och tyngden av resolution
              1325 och dess underliggande resolutioner, som även de har gjort
              att resolution 1325 har blivit betydligt starkare i sin betydelse.
            </seg>
            <seg n="c5069231">
              Sedan får jag upprepa att en rad olika myndigheter och dessutom
              Sveriges biståndsorganisation Sida kommer att fokusera på att
              årligen redovisa vad resolution 1325 står för utifrån tidigare
              fastslagna indikationer.
            </seg>
          </u>
          <note type="speaker" n="9151062b">
            Anf. 12 VALTER MUTT (MP) replik:
          </note>
          <u who="Q5998644" xml:id="i-920f964004ab665c-2" n="56bee857">
            <seg n="68e8cc4d">
              Herr talman! Tack för svaret, Elisabeth Björnsdotter Rahm! Allt
              regeringen gör är inte dåligt.
            </seg>
            <seg n="7d66a30b">
              (Applåder)
            </seg>
            <seg n="032abc40">
              Det var bra saker som Elisabeth Björnsdotter Rahm tog upp här.
              Jag fick dock inte riktigt svar på min specifika fråga.
            </seg>
            <seg n="d2209f1e">
              Jag tycker att det känns lite gammalt att det ska vara staten
              och ämbetsmannavärlden – det enda du nämnde var Sida och olika
              myndigheter – som ska vara nästan ensam aktör i den här sfären.
              Det känns lite 1900-tal, höll jag på att säga.
            </seg>
            <seg n="e2175aae">
              Min fråga gällde de fantastiska människorna där ute i det civila
              samhällets organisationer och de engagerade medborgarna som utsätter
              sig för stora faror och kan väldigt mycket om det här. Vi i Miljöpartiet
              tycker att de verkligen ska vara med nu när vi tar fram en ny,
              spännande, uppdaterad handlingsplan som ska slå världen med häpnad
              och också förbättra den.
            </seg>
          </u>
          <note type="speaker" n="2c4353b0">
            Anf. 13 ELISABETH BJÖRNSDOTTER RAHM (M) replik:
          </note>
          <u who="Q4939382" xml:id="i-f1cd0c00a32d2a2a-3" n="30a02b61">
            <seg n="5f9ed0cc">
              Herr talman! Ja, vi ska slå världen med häpnad, för allt som
              regeringen gör är bra. Eller hur?
            </seg>
            <seg n="7d66a30b">
              (Applåder)
            </seg>
            <seg n="29841b0f">
              Vi måste peka på att Sveriges regering ger stor betydelse åt
              resolution 1325. Vi har förlängt den till 2015 för att kunna förnya
              den handlingsplan och den resolution som vi antog 2006.
            </seg>
            <seg n="f7ceb9fa">
              Alla de organisationer som jag har räknat upp har bredd. Sida
              till exempel – vem är det som jobbar inom Sida? Jo, Sida har ett
              brett kontaktnät ute på fältet. Kriminalvården, Folke Bernadotteakademin,
              Försvarsmakten – alla har ett brett arbete ute på fältet, och
              det är med hjälp av deras kunskaper vi ska ta fram den här handlingsplanen
              och få en redovisning av hur den ser ut.
            </seg>
          </u>
          <note type="speaker" n="e0472618">
            Anf. 14 ISMAIL KAMIL (FP):
          </note>
          <u who="Q5898640" xml:id="i-9fae8446573da03a-0" n="4fef236e">
            <seg n="bd217e9a">
              Herr talman! Kvinnors roll när det gäller fred och säkerhet är
              mycket central. Den ska vara en integrerad del av regeringens
              arbete inom freds- och säkerhetsbyggande verksamheter.
            </seg>
            <seg n="c6a922e9">
              Därför är det viktigt att öka kvinnors deltagande i fredsprocesser.
              Det är lika viktigt att kvinnor tar plats också i internationella
              freds- och säkerhetsfrämjande insatser.
            </seg>
            <seg n="599d0643">
              Sverige som medlem i FN ska bidra till att genomförandet av resolution
              1325 ska vila på en helhetssyn – det är viktigt – i fråga om säkerhet,
              utveckling och mänskliga rättigheter.
            </seg>
            <seg n="7ce42818">
              Bekämpandet av alla former av könsrelaterat våld måste prioriteras,
              med fokus på sexuellt våld. Att bekämpa sexuellt våld i konflikter
              är ett viktigt steg inom området kvinnor, fred och säkerhet. Europarådets
              konvention om förebyggande och bekämpning av våld mot kvinnor
              och av våld i hemmet måste tillämpas också i väpnade konflikter.
            </seg>
            <seg n="f4985344">
              I den nationella handlingsplanen anges att ansvaret för att genomföra
              resolution 1325 är gemensamt och sträcker sig från det civila
              samhället till internationella organisationer vad gäller utbildning,
              information, analys och kapacitetsstärkande åtgärder.
            </seg>
            <seg n="d74523ad">
              Herr talman! Regeringen förlängde förra året Sveriges nationella
              handlingsplan för genomförandet av resolutionerna 1325 och 1820
              till år 2015 och har kompletterat dem med mätindikatorer för att
              kunna göra en bättre utvärdering.
            </seg>
            <seg n="590fe92c">
              Regeringen ska nu under hösten påbörja en översyn av den nationella
              handlingsplanen för resolutionerna 1325 och 1820. Det är bara
              att välkomna.
            </seg>
            <seg n="c1721672">
              Förutsättningen för en demokratisk, rättvis och hållbar global
              utveckling är att kvinnor och män har samma möjligheter att påverka
              samhällsutvecklingen.
            </seg>
            <seg n="54ba9d45">
              Vi är medvetna om bristen på jämställdhet.
            </seg>
            <seg n="954c9dce">
              Vi är medvetna om svårigheter för kvinnor att engagera sig politiskt.
            </seg>
            <seg n="957dc27c">
              Vi är medvetna om att andelen kvinnor i fredsfrämjande insatser
              är liten.
            </seg>
            <seg n="a3d2213e">
              Vi är medvetna om kvinnornas utsatthet i länder som präglas av
              konflikter.
            </seg>
            <seg n="875895db">
              Vi är medvetna om att FN måste reformeras så att kvinnorna måste
              ha framträdande roller, inte minst i samband med fredsförhandlingar
              och konfliktlösningar.
            </seg>
            <seg n="b81931ef">
              Herr talman! Därför är det viktigt att främja jämställdhet. Det
              är viktigt att lyfta fram kvinnans roll och hennes deltagande
              i arbetet för fred och förebyggande av konflikter.
            </seg>
            <seg n="321e22b0">
              Det är viktigt att betona att Sverige arbetar aktivt i alla internationella
              sammanhang för att dels främja kvinnornas ledarskap, dels uppmärksamma
              och bekämpa våld mot kvinnor. Vi ska vara stolta över att Sverige
              förra året var den sjunde största givaren till organisationen
              UN Women och aktivt har deltagit i utarbetandet av organisationens
              strategiska plan för att stärka kvinnornas roller.
            </seg>
            <seg n="24133a6f">
              För oss liberaler är en ökad roll för kvinnan det första steget
              mot att göra omvärlden tryggare.
            </seg>
            <seg n="5637b79a">
              Det återstår fortfarande många utmaningar. Arbetet för varje
              människas rätt till ett bättre liv stannar inte vid det egna landets
              gränser. Politisk ofrihet, förtryck av kvinnor, svält och undernäring,
              infektionssjukdomar, brist på skolgång och sjukvård bjuder oss
              alla till handling. Demokratiserande krafter och rättsstatliga
              strukturer samt jämställdhet behöver ökas kraftigt. En fortsatt
              demokratisering är den absolut viktigaste faktorn för en långsiktigt
              fredlig utveckling.
            </seg>
            <seg n="060f3d0e">
              Det återstår fortfarande många utmaningar.
            </seg>
            <seg n="4ad3c864">
              Herr talman! Demokrati är ingen lyx som bara passar länder som
              har nått en viss utvecklingsnivå. Varje människa har rätt att
              få leva i frihet. Demokratin har avgörande betydelse för att minska
              risken för konflikter inom och mellan länder. Demokratier startar
              inte krig, och ska inte starta krig, mot andra demokratier. Tydliga
              krav på demokrati och mänskliga rättigheter måste ställas. Tydliga
              krav på respekt för kvinnors rättigheter måste ställas. Kontakter
              med omvärlden är avgörande för demokratikrafterna i världens ofria
              stater. Förenta nationerna har en särställning som den viktigaste
              globala aktören för fred och säkerhet, konfliktlösning och internationell
              samverkan. FN:s roll försvåras dock allvarligt av bristande effektivitet
              och motsättningar mellan demokratier och diktaturer.
            </seg>
            <seg n="80bc88dc">
              Vi liberaler tycker att Sverige ska bidra konstruktivt till att
              FN reformeras. Internationella brottmålsdomstolens roll måste
              stärkas. Vi tycker att det borde vara en självklarhet att det
              ska finnas ett demokratikrav för medlemskap i FN:s råd för mänskliga
              rättigheter.
            </seg>
          </u>
          <note n="0d909faf">
            Jag yrkar bifall till förslaget i utrikesutskottets betänkande
            och avslag på alla reservationer.
          </note>
          <note type="speaker" n="d1ab415a">
            Anf. 15 CARINA HÄGG (S) replik:
          </note>
          <u who="Q3374704" xml:id="i-cfdc968f770c6ad9-3" n="2acaf910">
            <seg n="7726bfbf">
              Herr talman! Socialdemokraterna instämmer i bifallet till betänkandet,
              och det finns mycket som är gemensamt i resonemangen. Men jag
              skulle vilja komplicera tillvaron lite.
            </seg>
            <seg n="b85165c8">
              Det måste finnas en helhet i hur man arbetar. Jag kan ta ett
              aktuellt exempel som är väldigt dramatiskt och traumatiskt, och
              det är Syrien, där vi har en officiell politik. Samtidigt finns
              det grupper som är oppositionella, och det är naturligtvis en
              berättigad oppositionell rörelse. Men det finns också en alltmer
              militant del av oppositionen som inte har kvinnors deltagande
              och kvinnors bästa för ögonen, så som vi tolkar det enligt FN:s
              resolutioner, de allmänna mänskliga rättigheterna och kvinnokonventioner.
            </seg>
            <seg n="cf3acde4">
              Då krävs det att man har en balanserad bild och vågar säga någonting
              om detta. Annars uppfattas det som att vi i några stycken har
              en dubbelhet i vår attityd.
            </seg>
            <seg n="4fb3bd9b">
              Hur tänker regeringssidan här? Hur tänker Alliansen? Är man beredd
              att vara lite tydligare också mot den opposition som inte har
              demokrati och kvinnors rättigheter för ögonen, att ställa krav
              också på dem och fundera på vilka kopplingar det finns mellan
              den nationella politiken och utrikespolitiken i Sverige?
            </seg>
            <seg n="94fde0a9">
              Det är lite resonerande. Jag menar att det finns en växande problematik
              i synen på Sverige och att det kan uppfattas som att vi inte har
              en konsistent politik i förhållande till Syrien, vilket det är
              väldigt viktigt att vi har, och en bred enighet bakom en sådan
              politik.
            </seg>
          </u>
          <note type="speaker" n="ae8d8159">
            Anf. 16 ISMAIL KAMIL (FP) replik:
          </note>
          <u who="Q5898640" xml:id="i-9fae8446573da03a-1" n="4fef236e">
            <seg n="e9c902e1">
              Herr talman! Tack för frågan, Carina!
            </seg>
            <seg n="05beda44">
              Jag tror inte att det är någon som tvekar om att Sverige har
              en aktiv roll när det gäller kvinnofrågor och sexuellt våld i
              samband med konflikter och krig. På den punkten kan jag lugna
              dig. De personer jag har träffat internationellt när det gäller
              Syrien hävdar alla detta i fråga om Sveriges roll, när det gäller
              att kunna fokusera på kvinnornas roll och fokusera på att våld
              mot kvinnor inte är acceptabelt, vare sig i hemmet eller i samband
              med konflikter.
            </seg>
            <seg n="9aee3f3f">
              Det är komplext i Syrien. Det finns ett par miljoner utanför
              Syriens gränser. Det är fyra fem miljoner som är interna flyktingar
              och som inte vet vart de ska ta vägen. Det är sex till åtta miljoner
              som är i akut behov av humanitär hjälp. De mest drabbade är barn,
              kvinnor och flickor.
            </seg>
            <seg n="59851d2c">
              Det här är inte någonting nytt, Carina, utan i alla sammanhang
              när det har varit konflikter och områden har präglats av krig
              förekommer det ofta våldtäkter och sexuellt våld mot oppositionella
              eller icke-oppositionella. Kvinnor i stort är drabbade, oberoende
              om de tillhör oppositionen eller majoriteten eller dem som styr
              landet.
            </seg>
            <seg n="836d8957">
              Jag delar inte din uppfattning att Sverige inte gör någonting,
              utan tvärtom har vi framhävt och fokuserat på dessa frågor och
              sagt att det inte är acceptabelt. Just därför vill vi, åtminstone
              från Folkpartiets sida men även från regeringens sida, att man
              ska stärka rollen för Internationella brottmålsdomstolen.
            </seg>
          </u>
          <note type="speaker" n="527df50c">
            Anf. 17 CARINA HÄGG (S) replik:
          </note>
          <u who="Q3374704" xml:id="i-cfdc968f770c6ad9-4" n="2acaf910">
            <seg n="ae31d19f">
              Herr talman! Det är staterna som har det primära ansvaret för
              människors säkerhet. När det gäller Syrien har vi sett motsatsen
              på ett väldigt grovt sätt. Det finns många komplikationer, men
              jag valde att bryta ut en liten del. Jag tror ändå att det har
              betydelse att man har denna helhetssyn och uttalar sig tydligt
              mot övergrepp och våld mot kvinnor varhelst det förekommer. Det
              skapar en långsiktighet när det gäller vår trovärdighet. Det skapar
              också en långsiktighet när det gäller att arbeta i en postkonfliktsituation.
              Vi kan lättare bygga upp ett arbete med kvinnor i diasporan och
              med de kvinnor som är aktiva inne i länder.
            </seg>
            <seg n="293c9ee3">
              Vi har välkomnat när vi sett att kvinnor från Syrien har deltagit
              i konferenser i Sverige, och det finns nätverksarbete.
            </seg>
            <seg n="83fa3623">
              Jag väljer att tolka Folkpartiets representant här, som en del
              i Alliansen, så att vi fortsättningsvis kan få lite tydligare
              uttalanden när det gäller delar av motståndsrörelsen som begår
              övergrepp mot kvinnor. Det är inte enbart de, utan det finns på
              flera andra håll. De försvårar kvinnors deltagande i processen
              mot en fredligare situation och mot en postkonfliktsituation så
              småningom.
            </seg>
            <seg n="b6c1d645">
              Jag hoppas på en tydligare linje där framöver.
            </seg>
          </u>
          <note type="speaker" n="d86b0524">
            Anf. 18 ISMAIL KAMIL (FP) replik:
          </note>
          <u who="Q5898640" xml:id="i-9fae8446573da03a-2" n="4fef236e">
            <seg n="c02dc7ac">
              Herr talman! Folkpartiets linje i dessa frågor är hur tydlig
              som helst.
            </seg>
            <seg n="24601110">
              Jag kan bara säga till dig, Carina, att islamisk extremism går
              emot kvinnorna, oberoende om de är på motståndarsidan eller på
              regeringssidan. På den punkten skiljer man inte mellan kvinnorna
              – kvinnor är kvinnor, och de är drabbade oberoende om det är i
              områden som präglas av krig och konflikter eller om det är i områden
              där det inte råder krig eller konflikter.
            </seg>
            <seg n="d2403179">
              När det gäller kvinnornas roll i konfliktområden är det jätteviktigt
              att vi starkt kan säga ifrån mot våld och sexuellt våld mot kvinnor
              i dessa områden, oberoende om det förekommer i regeringsdominerade
              områden i Syrien eller i motståndardominerade områden.
            </seg>
            <seg n="23ede7db">
              Vi har från Folkpartiets sida fördömt dessa attacker oberoende
              av varifrån de kommer, så länge man har fokus på att ytterligare
              försvaga kvinnornas, flickornas och barnens och även motståndarnas
              möjligheter att ha ett land, ett framtida Syrien där det råder
              demokrati, respekt för mänskliga rättigheter, kvinnorättigheter,
              minoriteters rättigheter och mycket annat.
            </seg>
            <seg n="1fc4d13f">
              Vi liberaler skiljer för vår del inte på om motståndarrörelsen
              har en bättre syn på kvinnorna eller om regeringssidan har en
              bättre syn, utan allt våld mot kvinnor är förkastligt. Vi liberaler
              kommer från vår sida alltid att fördöma detta. Det finns inga
              ursäkter för detta. I den delen hoppas jag att du är nöjd.
            </seg>
          </u>
          <note type="speaker" n="636a3367">
            Anf. 19 KERSTIN LUNDGREN (C):
          </note>
          <u who="Q4964100" xml:id="i-7a7566581689813b-0" n="36a78e36">
            <seg n="f2d8d676">
              Herr talman! Utrikesutskottet har fokuserat på olika säkerhetspolitiska
              perspektiv genom mandatperioden. Det må vara EU:s ekonomiska kris,
              nedrustning och icke-spridning eller konventionell rustningskontroll.
              I dag handlar det om kvinnor, fred och säkerhet.
            </seg>
            <seg n="b7b94c9d">
              Kvinnor har nyckeln till utveckling. De bär nyckeln till utveckling
              – det må vara här hemma eller i andra delar av världen – och också
              nyckeln till fred och säkerhet. Vi har sett goda exempel, till
              exempel Nordirland, på kvinnornas roll för att lösa en långvarig
              konflikt och hitta vägar framåt. Liberia har tidigare nämnts.
              Många andra exempel skulle kunna tas. Det är inte för inte som
              just fredspriset är det Nobelpris som flest kvinnor har fått.
            </seg>
            <seg n="005e5e03">
              Erfarenheterna från Balkan har satt sina spår. Det var tydligt
              när FN antog resolution 1325 om kvinnors roll för att förebygga,
              för att bygga och utveckla fred och säkerhet, och också resolution
              1820, utifrån de erfarenheter som fanns från Balkan när det gäller
              sexuellt våld mot kvinnor som ett vapen i konflikter.
            </seg>
            <seg n="0fca9c74">
              Jag är glad över att vi från Sveriges sida har varit aktiva i
              båda dessa resolutioner, inte minst genom stödet till UN Women
              och till generalsekreterarens särskilda representant, som i mångt
              och mycket fick sin start via svenskt stöd.
            </seg>
            <seg n="36283ce9">
              Det är en global överenskommelse som har gjorts. Det finns ett
              uppdrag från FN:s säkerhetsråd. Det är klart att det är viktigt
              att vi jobbar tillsammans för att förändra och nå resultat. Vi
              noterar att generalsekreteraren vartannat år redovisar uppnådda
              resultat för FN i säkerhetsrådet. Efter tio år kunde man läsa
              den uppföljning som då hade gjorts av resultaten av 1325. Det
              är ömsom vin, ömsom vatten, men resultat hade tydligt kunnat utläsas.
            </seg>
            <seg n="e752e158">
              Ändå återstår mycket, för det är många länder som ännu inte har
              några handlingsplaner. Det är också mot denna bakgrund som man
              har enats om att man år 2015 – detta dramatiska år i FN då det
              verkar som om allt ska hända – också ska ha en översyn av resolution
              1325. Det är naturligtvis viktigt kopplat till post-2015, millenniemålen
              och det är också att jobba med hållbar utveckling, en inkluderande
              hållbar utveckling.
            </seg>
            <seg n="f6656c7b">
              Från svensk sida har vi ett nationellt och regionalt ansvar för
              att säkerställa detta. Sverige var ett av de första länderna som
              2006 hade en handlingsplan på det här området. I dag är det ett
              tjugotal EU-länder som har antagit en handlingsplan, men således
              inte alla. Ändå har Sverige aktivt påverkat för att säkerställa
              att 1325- och 1820-perspektiven kommer in i EU:s utrikes- och
              säkerhetspolitiska agenda. Inte minst brukar vi i utskottet vara
              mycket tydliga med att poängtera detta i alla sammanhang.
            </seg>
            <seg n="891a4828">
              Men jag tycker ändå att vi har gjort skillnad. Sverige har gjort
              skillnad. Vi har gjort det inte bara på grund av politiska beslut,
              långt ifrån, utan också på grund av hela civilsamhällets engagemang
              för de här frågorna. Vi kan se det om vi besöker Afghanistan,
              där vi var ett av de första länder som hade genderrådgivare på
              plats, som var med och säkrade det senaste valet för att kvinnor
              skulle ha möjligheter att ställa upp i val och ta sin politiska
              roll som en del i lösningen. Vi har sett det när det gäller polisinsatser,
              också i Afghanistan eller på andra ställen med Eupol. Sverige
              är ett av de länder som har flest kvinnor i sina missioner. Nu
              i Sydsudan upplever vi igen att det är ett fokus från svensk horisont.
            </seg>
            <seg n="f4fc8abf">
              Det är viktigt att vi har kvinnor med i våra missioner. Vi får
              höra de kvinnliga poliserna i Liberia berätta hur de möts när
              de kommer ut och ska göra brottsutredningar eller andra utredningar
              och vilken effekt det får på det lokala samhället. Det visar på
              betydelsen av vår närvaro. Det är inte för inte som vi just i
              Liberia har en svensk kvinnlig ledare som är generalsekreterarens
              särskilda representant, en av de få med svensk flagg.
            </seg>
            <seg n="66329aa4">
              Vi gör skillnad när det gäller Försvarsmakten, polisen, MSB och
              Sida. Hela utvecklingsagendan handlar ju delvis om att fokusera
              på kvinnors möjligheter och säkra kvinnors sexuella och reproduktiva
              hälsa och rättigheter. Det är en del av den svenska agendan på
              hela fältet. Här finns det en samstämmighet.
            </seg>
            <seg n="64a1cb7c">
              Samtidigt kan man ibland tro att bara vi fattar ett beslut har
              vi också åstadkommit en ny verklighet, inte minst när man ser
              den här typen av effekter ute i samhället. Mot den bakgrunden
              har vi också förlängt den nuvarande handlingsplanen till 2015.
            </seg>
            <seg n="3bf7491d">
              Nu är det viktigt att vi gör ett omtag, och regeringen har också
              aviserat ett sådant inför 2015. Det omtaget måste naturligtvis
              bygga på det systematiska lärandet genom uppföljning och utvärdering
              av det som har skett. Jag är glad över att regeringen 2011 gav
              i uppdrag att man skulle ta fram indikatorer och att man hos myndigheterna
              har enats om åtta indikatorer som vi fick den första uppföljningen
              av 2012.
            </seg>
            <seg n="bae0156d">
              Nu ska vi gå vidare. Från min och Centerpartiets utgångspunkt
              ser vi en inkluderande process. Det är inte minst tydligt efter
              gårdagens seminarium här i riksdagen med Kvinna till Kvinna, som
              är en av de civilsamhällesorganisationer som har betytt så mycket
              för den svenska positionen på det här området när det gäller utbildningsinsatser
              och annat. Det är klart att vi också har att lära av andra länder.
              Vi hade i går möjlighet att lyssna till Finland och England. Det
              är lite olika hur man jobbar. Detta är det naturligtvis intressant
              och viktigt att försöka fånga upp. Det handlar om att lyssna och
              lära och att jobba för att vi alla ska kunna vara delaktiga i
              den fortsatta processen.
            </seg>
            <seg n="3a2c8518">
              Mot den bakgrunden, herr talman, blev jag lite förvånad när jag
              läste reservationerna. Där verkar det som om det viktigaste just
              nu är att två av myndigheterna ska upprätta egna handlingsplaner.
              Med perspektivet att vi nu går in i en process med sikte på 2015
              har jag lite svårt att förstå att man så envetet säger att just
              detta är det viktigaste – eller att det viktigaste är att vi varje
              år ska få en skrivelse till riksdagen. Jag tycker att man måste
              ha en öppenhet här. Om vi nu vill ha en process för att ta fram
              en ny handlingsplan, låt oss då göra det genom att lyssna och
              lära utifrån den verklighet som vi har kunnat se och diskutera
              fram slutsatser utifrån detta, inkluderat civilsamhället och inte
              bara oss i riksdagen.
            </seg>
          </u>
          <note n="ddac3373">
            Herr talman! Jag yrkar bifall till utskottets förslag och avslag
            på alla reservationer.
          </note>
          <note type="speaker" n="f67bd582">
            Anf. 20 CARINA HÄGG (S) replik:
          </note>
          <u who="Q3374704" xml:id="i-cfdc968f770c6ad9-5" n="2acaf910">
            <seg n="bfd4bbb2">
              Herr talman! Först vill jag säga att vi har valt att inte reservera
              oss, men det betyder inte att vi har varit nöjda med processen
              under senare år. Vi har hela tiden fått ligga i, trycka på och
              driva på för att vi ska få de här förlängningarna när planerna
              går ut och för att vi ska få nya planer och för att de ska bli
              bättre.
            </seg>
            <seg n="15bd2d5a">
              Jag kan förstå dem som väljer andra strategier och som kanske
              reserverar sig. Men vi har valt den här processen. Vi tror att
              den kan vara konstruktiv, men det är inte oproblematiskt.
            </seg>
            <seg n="c4ee51e2">
              Det finns en annan del som jag ska ställa en fråga om. Vi nämner
              också i betänkandet den så kallade Istanbulkonventionen. Det är
              naturligt att den heter Istanbulkonventionen, för regeringen i
              Ankara var i flera steg vänligt inställda och hjälpte till med
              arrangemang och var pådrivande för att den här konventionen skulle
              komma till stånd, tillsammans med den dåvarande regeringen i Spanien
              – det är två länder som jag ändå vill peka ut. Sedan öppnades
              signeringen i Istanbul. De ratificerade också konventionen, alltså
              tillträdde konventionen, redan 2012, medan Sverige fortfarande
              drar ut på den här frågan.
            </seg>
            <seg n="13f38e36">
              Den har varit försenad vid flera tillfällen. Sverige signerade
              genom utrikesminister Carl Bildt konventionen i Istanbul när den
              öppnades, men sedan har vi på samma sätt fått ställa frågor, driva
              på och ha dialog under hand. Det senaste är att det nog ska komma
              någonting till riksdagen så att vi nog kan tillträda den under
              mandatperioden. Men jag vill veta: Blir det så? Blir det ytterligare
              förseningar, eller kommer den här kammaren att stänga mandatperioden
              med att man har tillträtt konventionen, Istanbulkonventionen,
              som också omfattar våld i väpnade konflikter?
            </seg>
            <seg n="9ea4468e">
              Huvudsakligen handlar det om våld mot kvinnor, genderbaserat
              våld, men det är en del som specifikt kan användas i konfliktsituationer.
              Därför har det betydelse för den här debatten, för det här betänkandet
              och för vårt utskott.
            </seg>
          </u>
          <note type="speaker" n="d05a243b">
            Anf. 21 KERSTIN LUNDGREN (C) replik:
          </note>
          <u who="Q4964100" xml:id="i-7a7566581689813b-1" n="36a78e36">
            <seg n="53da5463">
              Herr talman! Det är en ny fråga, i ärlighetens namn. Vi har inte
              i det här betänkandet tagit upp just Istanbulkonventionen. Det
              handlar om Europarådets konvention. Och vi har i det här sammanhanget
              helt klart konstaterat att vi har signerat, och vi avser att ratificera.
              Men det är ofta så, herr talman, att en ratificeringsprocess i
              Sverige kan ta lite längre tid – vi har upplevt det flera gånger,
              oavsett regering – än i andra länder. Men det finns ingen som
              helst tvekan om att Sverige ska ratificera, inte från Centerpartiets
              utgångspunkt i alla fall. Och jag har inte heller hört att det
              är någon annan som har en sådan utgångspunkt. Det är väl bara
              fråga om att man i den rättsvårdande processen ska bereda frågorna,
              så att vi så småningom kan ta ett gott beslut här i riksdagen.
            </seg>
            <seg n="10530ad1">
              För övrigt, herr talman, kan jag bara konstatera något. Jag har
              suttit i utrikesutskottet sedan 2006. I början hade vi lite svårt
              att få med 1325-perspektivet, men sedan har utskottet varje år,
              i nästan varje betänkande, lyft upp frågor om 1325, 1820 och också
              om barnens rättigheter. Det är någonting som är oerhört genomgående.
            </seg>
            <seg n="94db9446">
              Jag tycker då, herr talman, att vi ändå på det sättet har kunnat
              följa och diskutera de frågorna återkommande, även om vi just
              nu har ett samlat betänkande som behandlas. Vi har verkligen från
              utskottets sida återkommande kunnat följa detta och kunnat diskutera
              och resonera.
            </seg>
            <seg n="a1c9b38f">
              Med det, herr talman, tycker jag att vi har skött den här processen
              ganska bra. Men det är viktigt, när vi kommer till handlingsplanen,
              att vi jobbar och gör ett omtag med sikte på att också kunna vara
              en bra aktör inför FN:s översyn.
            </seg>
          </u>
          <note type="speaker" n="7a34db25">
            Anf. 22 CARINA HÄGG (S) replik:
          </note>
          <u who="Q3374704" xml:id="i-cfdc968f770c6ad9-6" n="2acaf910">
            <seg n="3e41e501">
              Herr talman! Jag delar Kerstin Lundgrens uppfattning att det
              var ett intressant seminarium i går. Det är viktigt att få utblickar,
              att se vad man gör runt omkring oss och att vi tar till oss erfarenheter,
              brett, från det civila samhället.
            </seg>
            <seg n="9d77df40">
              Jag har heller ingen annan uppfattning än att den här riksdagen
              kommer att fatta beslut om att Sverige ska tillträda Istanbulkonventionen
              längre fram, men jag måste reagera när det utan att det finns
              särskilda skäl drar ut på tiden. Då ligger det i min uppgift som
              oppositionspolitiker att driva på och ställa frågan: Varför?
            </seg>
            <seg n="267e0f97">
              Men det är någonting som vi också kan ha ett gemensamt ansvar
              för. Vi har skrivit i betänkandet om konventionen och dess betydelse
              också för det här betänkandet och för det arbete som konventionen
              skulle kunna bidra till. Men jag vill inte se att det här arbetet
              drar ut längre på tiden.
            </seg>
            <seg n="d1a857bd">
              Det handlar om politisk vilja. Det handlar inte om problem i
              processen, utan det handlar om politisk vilja. Har vi den gemensamt
              kan vi på olika sätt använda våra olika arenor och plattformar
              för att driva på, så att riksdagen så snart som möjligt får den
              här texten på sitt bord.
            </seg>
          </u>
          <note type="speaker" n="28a4b744">
            Anf. 23 KERSTIN LUNDGREN (C) replik:
          </note>
          <u who="Q4964100" xml:id="i-7a7566581689813b-2" n="36a78e36">
            <seg n="e763c79e">
              Herr talman! Utskottet vill uppmärksamma att Europarådets konvention
              om förebyggande och bekämpning av våld mot kvinnor och av våld
              i hemmet också tillämpas i väpnade konflikter. Där är vi överens.
            </seg>
            <seg n="5eb32409">
              Sedan gäller det den andra diskussionen om processen för att
              säkerställa att vi fattar ett välgrundat beslut när vi ratificerar.
              Det handlar om att vi har vidtagit åtgärder när det gäller eventuella
              anpassningar och annat. Det är det som vi brukar göra. Vi hoppar
              inte jämfota över lagstiftningen. Vi vill ju att det, när vi får
              ett lagstiftningsförslag till riksdagen, ska vara ett hållbart
              lagstiftningsförslag eller en ratificering som säkerställer att
              de anpassningar som eventuellt behöver göras också har gjorts
              eller kan göras i det sammanhanget.
            </seg>
            <seg n="a7edf829">
              Det är viktigt att vi inte tar lätt på det. Men det var en tydlig
              signal att Carl Bildt var med från regeringens sida och signerade
              i Istanbul. Det var väl en tydlig signal? Annars brukar det ofta
              klagas över att vi inte har varit närvarande på högsta nivå när
              signering sker. Men här var man med på högsta nivå och signerade.
              Vi kommer att ratificera. Det finns ingen ambition eller vilja
              att på något sätt dra fötterna efter sig i den här frågan. Det
              finns ingen sådan politisk vilja.
            </seg>
          </u>
          <note type="speaker" n="88258398">
            Anf. 24 DÉSIRÉE PETHRUS (KD):
          </note>
          <u who="Q4972645" xml:id="i-4c36ea2b6bc42b7d-0" n="b944cb28">
            <seg n="ed74df1a">
              Herr talman! Det betänkande vi i dag debatterar om kvinnor, fred
              och säkerhet är oerhört viktigt. Varje dag dör kvinnor i krig
              och konflikter. De deltar inte i strider men dödas av soldater
              som inte har några som helst skrupler.
            </seg>
            <seg n="0a91e4d8">
              Att vara kvinna i krig och konflikt är farligare än att vara
              soldat, som en kvinna sade i går på ett seminarium här i riksdagen.
              Och om soldater anser sig ha rätt att ge sig på obeväpnade kvinnor
              och barn är kvinnorna förstås helt skyddslösa och har ingenting
              att sätta emot.
            </seg>
            <seg n="fde06eb6">
              En konflikt som särskilt drabbat och drabbar kvinnor är, herr
              talman, den konflikt som under lång tid härjat i Demokratiska
              republiken Kongos östra delar. Där har flera miljoner människor
              – det finns uppgifter om att det är fyra, fem eller sex miljoner
              – dött. Och två miljoner kvinnor och flickor uppges ha våldtagits.
              Det är siffror som varierar, men omfattningen är i likhet med
              folkmord. Flera miljoner har dött. Två miljoner har våldtagits.
              Det är fruktansvärda siffror. Våldtäkt, tortyr och död drabbar
              kvinnor varje dag i en konflikt som ingen lyckats få stopp på.
            </seg>
            <seg n="73a64fbf">
              Världssamfundet ser på medan kvinnors liv rinner ut eller fullkomligt
              ödeläggs. Många av de kvinnor som överlever de grymma våldtäkterna
              blir förskjutna av sina familjer och får svårt att över huvud
              taget överleva.
            </seg>
            <seg n="d06e058c">
              Herr talman! Det finns en man som, i motsats till alla de här
              fega männen, vågar stå upp för kvinnorna. Det är doktor Mukwege,
              som om två veckor kommer hit till riksdagen för att delta i ett
              seminarium om våldet i Kongo. Han är gynekolog och chef för Panzisjukhuset
              i Bukavu i östra Kongo. Sjukhuset startade sin verksamhet 1999
              med hjälp av bland annat Läkarmissionen. Han har tagit emot ett
              stort antal priser. Han var till och med på väg att få Nobels
              fredspris nyligen. Den 2 december får han Right Livelihood-priset
              här i riksdagen.
            </seg>
            <seg n="db46df2f">
              I en artikel i Läkartidningen i augusti, som upprörde och engagerade
              många, berättar doktor Mukwege att över 33 000 kvinnor och flickor
              har behandlats sedan 1999. Han beskriver vad det är för typ av
              offer och deras historier. Det är så fruktansvärda historier att
              de nästan inte går att återberätta här i talarstolen.
            </seg>
            <seg n="fa4c023f">
              Doktor Mukwege säger att han egentligen inte vill ha fler priser,
              utan det han vill är att få stopp på kriget och konflikten. Det
              är det han anser att FN och även vi i hela världssamfundet måste
              göra: ingripa och göra någonting snarast, för alla kvinnor och
              drabbade flickor.
            </seg>
            <seg n="a4798671">
              Konflikten i Kongo har pågått sedan mitten av 90-talet. Jag tar
              upp det här lite grann för att visa hur komplicerat det är att
              få stopp på krig och konflikter och hur det berör hela befolkningar.
              Konflikten har alltså pågått sedan mitten av 90-talet, i kölvattnet
              av folkmordet i Rwanda då soldater strömmade över gränsen in i
              Kongo.
            </seg>
            <seg n="84d73a96">
              FN har i tio år haft en fredsbevarande styrka i området, Monusco.
              Styrkan kostar 1,4 miljarder dollar per år, herr talman, vilket
              motsvarar 26,8 miljoner kronor per dag. Enligt Läkartidningen
              våldtas fortfarande kvinnor och flickor varje minut, och enligt
              en rapport från Rädda Barnen är två tredjedelar av offren minderåriga.
              Varför fungerar inte FN-insatsen? Varför drabbas kvinnor? Varför
              drabbas flickor på det här sättet?
            </seg>
            <seg n="84e7656b">
              Demokratiska republiken Kongo är också ett av världens rikaste
              länder när det gäller mineralfyndigheter. De har diamanter, guld,
              koppar, tenn, kobolt, uran och coltan – coltan som finns i din
              och min mobiltelefon. Det här rika landet är samtidigt ett av
              världens fattigaste länder, med en medelinkomst på knappt 1 USD
              per dag. Vart tar alla inkomster från dessa mineraler vägen? Vad
              gör FN:s säkerhetsråd åt detta?
            </seg>
            <seg n="662f2954">
              Allt det här tillsammans är ingenting annat än en skandal för
              hela världssamfundet, herr talman. Det är en skandal för Demokratiska
              republiken Kongos ledare och för alla de grannländers ledare som
              är involverade i konflikten. Vi har nu fina resolutioner, och
              vi har resolution 1325. Den är oerhört viktig, men den är inte
              viktig förrän den får klar och tydlig verkan. Var är ledarskapet
              som ska ge resolutionen ett innehåll?
            </seg>
            <seg n="c4981115">
              Herr talman! Varför händer ingenting så att våldet får ett slut?
              I den så kallade fredsprocess man anser pågår i regionen hör vi
              inte om kvinnorna som är med och bestämmer. Vi hör inte om det.
              De fredssamtal som pågår i regionen verkar mer vara ett sätt att
              lägga ut dimridåer för att lugna världssamfundet. Men var är kvinnorna
              som enligt resolution 1325 ska vara en naturlig del i fredssamtal
              och konfliktlösning?
            </seg>
            <seg n="9a5f4708">
              Herr talman! I Syrien rasar dessutom ett inbördeskrig som skördar
              liv varje dag. Över hundra tusen har dödats, och miljoner människor
              är på flykt. FN:s säkerhetsråd är förlamat, och Ryssland vägrar
              agera och se till att få fram en resolution som kan stoppa våldet
              – en resolution som borde värna alla oskyldiga. Även här finns
              dock ekonomiska ambitioner och maktambitioner som Ryssland inte
              vill avstå. Man vill vara en stormakt, och man vill förmodligen
              också kunna fortsätta sälja vapen. Lönsamma vapenaffärer är något
              som ofta gömmer sig under ytan i olika konflikter.
            </seg>
            <seg n="deba4868">
              Nu talar man om att försöka få i gång fredssamtalen mellan parterna
              i Genève, men hör vi om alla kvinnor som ska komma till förhandlingsbordet?
              Jag har inte hört något. Var är de kvinnor som enligt 1325 ska
              delta i fredsförhandlingarna? I Afghanistan ska Sverige snart
              gå över till en civil insats med stora biståndsmedel som ska komma
              befolkningen till del. Här är det också viktigt att Sverige fortsätter
              att trycka på för att kvinnornas röst inte får tystna.
            </seg>
            <seg n="c6857784">
              Herr talman! Forskning visar att det finns ett samband mellan
              konflikter och kvinnors status i samhället. 90 procent av offren
              i krig och konflikter är civila – 90 procent! Det är inte längre
              gamla konventionella krig mellan soldater, utan 90 procent av
              offren i krig och konflikter är civila. Det betyder naturligtvis
              att ett oerhört stort antal kvinnor och barn drabbas. Därför måste
              vi se till att resolution 1325, där kvinnor får en röst, verkligen
              kommer på plats.
            </seg>
            <seg n="b8c40874">
              Sverige har höga ambitioner på jämställdhetsområdet, och det
              är mycket bra. Vi har höga ambitioner för kvinnors deltagande
              i konfliktprevention, konfliktlösning och fredsfrämjande insatser,
              och vi ger stora resurser till olika kvinnoorganisationer – inte
              bara svenska utan även lokala – för att försöka bidra till att
              de ska kunna jobba i fredsfrämjande insatser.
            </seg>
            <seg n="c2902584">
              Sverige var också, som flera har sagt, ett av de första länderna
              att anta en nationell handlingsplan om 1325 om kvinnor, fred och
              säkerhet. Vi har tagit fram de nationella indikatorerna, och vi
              utbildar personal som ska sändas ut i internationella insatser
              och missioner. Vi har också ökat andelen kvinnor, även om de är
              för få – det är ungefär 14 procent av dem som sänds ut som är
              kvinnor. Vi har även ställt krav på myndigheterna att redovisa
              hur de arbetar med 1325.
            </seg>
            <seg n="516cfe8d">
              Allt det här är bra. Sverige gör saker, och vi är på gång. Det
              är bra att vi kan trycka på i de här frågorna. Som vi redovisar
              i betänkandet ska regeringen nu ta fram en ny handlingsplan, och
              vi vet att civilsamhället vill delta i arbetet. Flera organisationer
              lyfte fram det i går på det seminarium som var i riksdagen.
            </seg>
            <seg n="d4bf8385">
              Herr talman! Avslutningsvis är det viktigt att vi ser till att
              Sverige fortsätter satsa på det här området, att vi ser till att
              det finns resurser, att vi har planer som går att utvärdera på
              ett bra sätt och att vi strävar efter att påverka både EU och
              FN att ta konkreta steg framåt för att lösa olika konflikter och
              för att kvinnors röst finns med. Nu krävs tydlighet och ansvar
              för att visa kvinnorna i Kongo, Syrien, Afghanistan och andra
              delar av världen att vi menar allvar med att kvinnor ska få delta
              i fredsförhandlingar.
            </seg>
            <seg n="6e9fecb9">
              I den senaste resolutionen från säkerhetsrådet, nr 2122, säger
              man att FN:s generalsekreterare särskilt ska tänka på att utnämna
              kvinnor i medlingsuppdrag. Ban Ki Moon ska också göra en global
              studie med utvärdering av om 1325 och följdresolutionerna har
              implementerats.
            </seg>
            <seg n="833e1c8e">
              Det är alltså hög tid att få konkreta bevis på att det vi lovar
              kvinnor som i dag lever i krig och konflikt är någonting värt.
              Att värna mänskliga, universella rättigheter är allas vårt ansvar.
              Låt oss därför bli än mer tuffa i att inte acceptera att kvinnor
              ställs utanför förhandlingsrummen!
            </seg>
          </u>
          <note n="926b95f2">
            Jag yrkar bifall till förslaget i betänkandet.
          </note>
          <note type="speaker" n="c156bed2">
            Anf. 25 VALTER MUTT (MP) replik:
          </note>
          <u who="Q5998644" xml:id="i-920f964004ab665c-3" n="56bee857">
            <seg n="3695f1ad">
              Herr talman! Betänkandet, liksom de underliggande FN-resolutionerna,
              har så att säga två huvuddelar. Den ena handlar om att stärka
              det fysiska skyddet mot sexualiserat våld och annat övervåld mot
              kvinnor, och den andra handlar om att öka kvinnors inflytande
              och deltagande i såväl konfliktförebyggande fredsförhandlingar
              som postkonfliktssituationer.
            </seg>
            <seg n="be723431">
              Vi konstaterade i stor enighet att det betydde åtskilligt att
              FN:s generalsekreterare inrättade en särskild representant, SRSG,
              för att bekämpa sexuellt våld i konflikter – den posten hade som
              bekant Margot Wallström tidigare – och att de frågorna, vilket
              vi under stor enighet skriver i vårt betänkande, därmed har fått
              ökad tyngd inom det internationella samfundet och underlättar
              samordningen med FN-systemet.
            </seg>
            <seg n="d1b8629c">
              Vi miljöpartister tycker i vår reservation, som är gemensam med
              Vänsterpartiet, att det vore logiskt att också inrätta en FN-post
              för den andra delen. Det handlar alltså om en FN-post som ska
              bevaka, komma med idéer och så vidare för att öka just kvinnors
              deltagande i fredsprocesser. Det hänger naturligtvis väldigt nära
              samman. Jag skulle gärna höra vad Désirée Pethrus tycker om detta.
            </seg>
          </u>
          <note type="speaker" n="470158eb">
            Anf. 26 DÉSIRÉE PETHRUS (KD) replik:
          </note>
          <u who="Q4972645" xml:id="i-4c36ea2b6bc42b7d-1" n="b944cb28">
            <seg n="4055a0eb">
              Herr talman! Som jag uppfattade Margot Wallströms uppdrag som
              särskild representant besökte hon framför allt Kongo och de kvinnor
              som varit utsatta för sexuellt våld, och hon hade en stark betoning
              på det våldet. Jag tror att det är en del som kanske är särskilt
              viktig att betona, just för att kvinnor är utsatta för övergrepp
              i krig och konflikter.
            </seg>
            <seg n="1cf6e486">
              Självklart är det viktigt att vi har den andra delen med i vår
              diskussion, men om det behövs en särskild representant för det
              är jag inte säker på. Det viktigaste just nu är att verkligen
              fokusera på att få på plats de krav som faktiskt ställs på olika
              länder och på FN-systemet om resolution 1325 ska få ett verkligt
              innehåll. Det är därför bra, som man kan läsa i den nya resolutionen
              som antogs för någon månad sedan, att Ban Ki Moon nu själv ska
              gå in och göra en global redovisning och en genomgång av hur man
              har jobbat med implementeringen. Vi kan ju inte ha en resolution
              som inte implementeras. En av de viktigaste sakerna för den som
              är högst ansvarig i FN, Ban Ki Moon, är att ta på allvar att se
              hur resolutionen implementeras i verkligheten. Det ser jag som
              mest akut just nu.
            </seg>
          </u>
          <note type="speaker" n="97741af5">
            Anf. 27 VALTER MUTT (MP) replik:
          </note>
          <u who="Q5998644" xml:id="i-920f964004ab665c-4" n="56bee857">
            <seg n="bd053679">
              Herr talman! Vi är helt eniga om att implementeringen är viktig
              och så vidare, men jag tycker att de här frågorna hänger så väldigt
              nära samman. Vi har fortfarande i FN-systemet, som i andra globala
              system, en oerhörd mansdominans. Det har inte funnits en enda
              kvinna som har varit chefs-FN-medlare i konflikter och så vidare.
            </seg>
            <seg n="3892d307">
              Det är ganska uppenbart att en sådan här ny post skulle sätta
              fokus på att vi behöver ett dramatiskt ökat kvinnligt deltagande
              i fredsförhandlingar och konfliktförebyggande liksom i postkonfliktsituationer.
              Vad är problemet med det? Det har jag svårt att se.
            </seg>
            <seg n="7cdd452d">
              Jag skulle gärna vilja höra lite mer av ett förtydligande, Désirée
              Pethrus. Om vi nu gör tankeexperimentet att vi båda kommer att
              tillhöra regeringspartier efter valet nästa höst och vi i Miljöpartiet
              skulle driva detta, tycker ni då verkligen att det är något att
              bekämpa? Eller kan ni lämna en dörr öppen för att det kan vara
              en bra grej, även om det är en reservation från Miljöpartiet?
            </seg>
          </u>
          <note type="speaker" n="fb32ba5a">
            Anf. 28 DÉSIRÉE PETHRUS (KD) replik:
          </note>
          <u who="Q4972645" xml:id="i-4c36ea2b6bc42b7d-2" n="b944cb28">
            <seg n="84f86d39">
              Herr talman! Beroende på vilken styrka vi var och en får efter
              valet nästa höst får vi väl se hur det landar med förhandlingar.
              Men jag tror att vi kan vara överens, Valter Mutt och jag, om
              att den här frågan är viktig. Exakt hur stegen ska tas kan jag
              inte svara på i dag, men om vi alla partier tillsammans, även
              över partigränser och blockgränser, är överens om att vi vill
              se att Ban Ki Moon tar nya initiativ på det här området tror jag
              säkert att vi kan hitta vägar framåt och vara överens om att det
              trycket måste öka.
            </seg>
            <seg n="d9e9cecd">
              När man talar om Genève har i alla fall inte jag en endaste gång
              i medierna sett att Ban Ki Moon kommer att utse den här kvinnan.
              Det symboliska, den förebild och det viktiga signalvärde som det
              skulle ha tror jag vore enormt viktigt för alla oss kvinnor som
              specifikt bevakar det här och för alla som är intresserade av
              att se att resolution 1325 verkligen implementeras och att kvinnor
              som är så drabbade i krig och konflikter verkligen känner att
              någonting ska hända.
            </seg>
            <seg n="0d315492">
              Ingenting kommer naturligtvis att lösas bara för att det blir
              en kvinnlig förhandlare, men jag tror ändå att vi behöver ha både
              kvinnors och mäns perspektiv. Framför allt då det är 90 procent
              civila som drabbas är det viktigt att det inte bara är de som
              har tagit till vapen som kallas till förhandlingsbordet, för det
              är det vanligaste. Så fort du tar till vapen får du makt. Men
              här gäller det att ge kvinnor makt, trots att de är så utsatta
              och i underläge.
            </seg>
          </u>
          <note type="speaker" n="f99f5742">
            Anf. 29 CARINA HÄGG (S) replik:
          </note>
          <u who="Q3374704" xml:id="i-cfdc968f770c6ad9-7" n="2acaf910">
            <seg n="251760cf">
              Herr talman! Vi ledamöter har möjlighet att besöka områden på
              fält och se kvinnors styrka i ambitionen att förändra sina samhällen.
            </seg>
            <seg n="634a2919">
              Jag instämmer i Kristdemokraternas bild att det är viktigt att
              lyfta fram just situationen i Kongo. Där är vi flera som har varit
              på plats. Vi har sett situationen, och vi har fört tillbaka den
              i riksdagens arbete. Det var viktigt att det kom fram här i ett
              anförande.
            </seg>
            <seg n="13df9902">
              Jag och vi socialdemokrater har tidigare, bland annat i utrikespolitiska
              debatten, talat om att vi också skulle kunna bidra militärt. Vi
              såg att Sverige inte ens bidrog med det som var budgeterat för
              insatser. Vi hade fem militärobservatörer, en kriminalvårdare
              och fem civilpoliser i Monusco i Kongo, vilket var ganska lite.
              Vi lever inte ens lever upp till det som regeringen har sagt.
              Vi ville då kunna bidra. Som jag sade i mitt anförande är det
              också ett sätt att bidra till implementeringen av resolution 1325.
            </seg>
            <seg n="5b8d6a6f">
              Det som står i våra handlingsplaner och det som vi tycker är
              viktigt generellt är att bidra med vår kompetens i insatser med
              FN-mandat, men här har vi inte fått något stöd från Kristdemokraterna.
              Då undrar jag: Varför?
            </seg>
          </u>
          <note type="speaker" n="87ca52b6">
            Anf. 30 DÉSIRÉE PETHRUS (KD) replik:
          </note>
          <u who="Q4972645" xml:id="i-4c36ea2b6bc42b7d-3" n="b944cb28">
            <seg n="f426811c">
              Herr talman! Det som vi har varit överens om, Carina Hägg och
              jag, är att vi gärna ser flera svenska soldater involverade i
              FN-ledda insatser. Vi sade att vi var beredda till det i Mali,
              och när vi lämnar Afghanistan kommer det förmodligen att bli ytterligare
              möjligheter att delta alltmer i FN-ledda insatser, så där är vi
              inte oense.
            </seg>
            <seg n="f43324ae">
              Just situationen i Kongo och ett svenskt bidrag där har inte
              direkt varit på vårt bord, i alla fall inte på mitt bord, för
              ett beslut. En aktuell förfrågan har jag inte sett.
            </seg>
            <seg n="90ad308a">
              Det som händer nu är att en insatsstyrka som FN:s säkerhetsråd
              har beslutat om, bland annat från Sydafrika och Tanzania, har
              kommit för att försöka sätta ord bakom handling. Delvis är det
              för att hjälpa FN-trupperna i det svåra och svårtillgängliga området
              i östra Kongo att verkligen bekämpa rebeller.
            </seg>
            <seg n="8494ad21">
              Vi får se vad som händer. Det är tyvärr många länder som är involverade
              i den här konflikten. Hur de här trupperna och M23 kommer att
              agera framöver återstår att se, om de upplöses eller om de kommer
              att uppstå i någon annan form.
            </seg>
            <seg n="66c3be19">
              Som sagt är vi kristdemokrater absolut för att svenska soldater
              deltar i FN-ledda insatser. Det handlar också om att göra en säkerhetsmässig
              bedömning av situationen på plats, och varje fall måste behandlas
              för sig. Det är ingenting som är låst för all framtid.
            </seg>
          </u>
          <note type="speaker" n="cb9064ab">
            Anf. 31 CARINA HÄGG (S) replik:
          </note>
          <u who="Q3374704" xml:id="i-cfdc968f770c6ad9-8" n="2acaf910">
            <seg n="3452e2aa">
              Herr talman! En bredd av insatser i en situation som den i östra
              Kongo är alldeles nödvändig. De hälso- och sjukvårdsinsatser som
              görs måste få förutsättningar att fortgå.
            </seg>
            <seg n="4bca4009">
              Kvinnor behöver stöd på så många olika plan. Förr eller senare
              måste man få kontroll över de egna inkomsterna, kunna få jobb
              och möjlighet att försörja sig och sina familjer och kunna bygga
              upp sitt liv. En del som vi öppnade för var att bidra till FN-missionen
              och att vi som minimum skulle leva upp till det som regeringen
              själv hade sagt i sin budget när det gällde utsända i FN-mission
              i Kongo. Där hoppades vi att vi skulle få stöd från Kristdemokraterna.
              Det är ju inte så att ett sådant förslag kommer till riksdagens
              bord utan att det finns en bred enighet om det, men något sådant
              har inte vuxit fram.
            </seg>
            <seg n="ef5c2c98">
              Då är frågan: Varför stödde inte Kristdemokraterna de två socialdemokratiska
              delarna om att leva upp till budgeten när det gäller FN-missioner
              och att bidra ytterligare med militär för att kunna säkra situationen?
            </seg>
            <seg n="4133de76">
              Sedan välkomnar jag det som har gjorts och att Tanzania och Sydafrika
              ställer upp. Det är positivt som jag kan bedöma det i dag. Men
              för att få en helhetsbild av vad Alliansen vill när det gäller
              situationen i Kongo var frågan: Varför har inte Kristdemokraterna
              stött oss socialdemokrater?
            </seg>
          </u>
          <note type="speaker" n="1e1ef01e">
            Anf. 32 DÉSIRÉE PETHRUS (KD) replik:
          </note>
          <u who="Q4972645" xml:id="i-4c36ea2b6bc42b7d-4" n="b944cb28">
            <seg n="f4d4d9ab">
              Herr talman! Det Carina Hägg tar upp skulle vara en komplicerad
              operation att delta i eftersom det är svårtillgänglig terräng
              i östra Kongo. Det skulle kräva politiska och försvarspolitiska
              bedömningar och även många typer av samarrangemang med FN. Den
              frågan får vi därför återkomma till.
            </seg>
            <seg n="c4d1bf92">
              Det viktigaste är att Sverige bidrar. Det finns enorma behov
              i Kongo. Vi försöker bidra med det vi kan på det civila området
              för att stötta civila organisationer, stötta på hälsoområdet och
              så vidare. Dessa behov är stora, och här satsar vi ganska mycket
              pengar.
            </seg>
            <seg n="38d6ff75">
              På seminariet med doktor Mukwege den 5 december, som jag aviserade,
              kommer biståndsministern att berätta hur situationen ser ut och
              vad Sverige bidrar med i framför allt östra Kongo.
            </seg>
            <seg n="8f57eba8">
              Vi gör mycket, men vi kan göra mer. Kristdemokraterna är positiva
              till FN-ledda insatser, men om det ska ske i just östra Kongo
              kan jag inte svara på här och nu. Det finns inget aktuellt på
              bordet, i alla fall ingen förfrågan som jag har sett och kunnat
              ta ställning till.
            </seg>
          </u>
          <note type="speaker" n="a136c932">
            Anf. 33 CHRISTIAN HOLM (M):
          </note>
          <u who="Q5109735" xml:id="i-0056af813698190f-0" n="f233c610">
            <seg n="ab74a5e4">
              Herr talman! Det är ett viktigt betänkande vi debatterar. Det
              behandlar resolution 1325 om kvinnor, fred och säkerhet.
            </seg>
            <seg n="e1358441">
              Det finns i Sveriges riksdag en bred samsyn och uppslutning bakom
              alliansregeringens linje. Den sätter fokus på de viktiga frågorna
              om att öka kvinnors delaktighet, stärka deras rättigheter och
              skapa möjligheter till en förbättrad livssituation. Det är viktigt
              ur flera perspektiv.
            </seg>
            <seg n="1fa37ba7">
              För de flesta av oss är det sunt förnuft och fullt rimligt. Mänskliga
              rättigheter handlar om samma rättigheter för alla oavsett om man
              är man eller kvinna och oavsett om man bor i Sverige, Kongo eller
              USA. För de allra flesta av oss är detta helt naturligt.
            </seg>
            <seg n="ad260d4f">
              Det finns också ett utvecklingsperspektiv. Väljer vi att skuffa
              undan och inte ge rättigheter till hälften av världens befolkning,
              eller hälften av vissa länders befolkning i alla fall, innebär
              det självklart en sämre ekonomisk och demokratisk utveckling och
              sämre levnadsförhållanden för både kvinnor och män runt om i världen.
            </seg>
            <seg n="85f0276f">
              Dessutom vet vi att kvinnor har en viktig roll att fylla i att
              både bidra till utveckling, genom att delta i olika delar av samhället,
              och till fred och säkerhet.
            </seg>
            <seg n="5d6ef3e1">
              Mycket klokt har sagts under dagen av mina allianskolleger och
              även av dem som inte är med i Alliansen då det som sagt finns
              en bred samsyn bland de flesta av oss i Sveriges riksdag.
            </seg>
            <seg n="e95a50ed">
              Konflikten i denna fråga verkar främst handla om huruvida regeringen
              ska återkomma till utrikesutskottet med en skrivelse varje år
              eller var artonde månad eller på vilket sätt man ska återkoppla.
              Det viktiga är att vi i Sveriges riksdag får information och möjlighet
              att följa den utveckling som sker och ges delaktighet i processen
              och utvecklingen. Exakt hur detta ska ske är inte det absolut
              viktigaste.
            </seg>
            <seg n="4ee7a573">
              En bred majoritet har kommit fram till en gemensam hållning.
              Det finns ett par reservationer, men det råder en bred samsyn.
              Det innebär att riksdag och regering kan fortsätta arbeta med
              just det vi diskuterar, nämligen hur vi vill stärka kvinnors roll.
              Vi arbetar hårt för att uppnå detta och är tydliga i dialogen
              med de politiska ledningarna i de länder där dessa rättigheter
              kränks.
            </seg>
            <seg n="d1e63122">
              Tyvärr är Sverigedemokraternas Kent Ekeroth inte längre kvar
              i kammaren. Han representerar ett parti som har reserverat sig,
              och reservationen handlar just om huruvida vi ska ha en skrivelse
              från regeringen till utrikesutskottet.
            </seg>
            <seg n="72b279ad">
              Jag hade hoppats att debattera med Kent Ekeroth om själva sakinnehållet
              i frågan. Trots den breda samsyn som finns i Sveriges riksdag
              skiljer vi oss åt i vissa lägen. Sverigedemokraterna är här ett
              tydligt särfall när det gäller kvinnors rätt till exempelvis fria,
              lagliga och säkra aborter och mycket annat som rör det stora och
              viktiga området sexuell och reproduktiv hälsa och rättigheter,
              SRHR.
            </seg>
            <seg n="1e2c5b72">
              Jag antar att den debatten får tas vid ett annat tillfälle.
            </seg>
          </u>
          <note n="313814e2">
            Herr talman! Likt mina kolleger i Alliansen yrkar jag bifall
            till utskottets förslag i betänkande UU7 Kvinnor, fred och säkerhet
            .
          </note>
          <note type="speaker" n="b1151890">
            Anf. 34 KERSTIN LUNDGREN (C):
          </note>
          <u who="Q4964100" xml:id="i-14c346f63c9fee72-0" n="36a78e36" next="i-bd91b8397e48356e-0">
            <seg n="90944662">
              Herr talman! Jag kan inte låta bli att göra ytterligare ett inlägg.
              När vi behandlar frågor om kvinnor, fred och säkerhet är det viktigt
              att vi också synliggör att det faktiskt finns kvinnor i ledande
              positioner och roller. I debatten har det låtit som att det inte
              finns, och jag missade att ta upp det i mitt tidigare inlägg.
            </seg>
            <seg n="6cfeffce">
              Vi har till exempel Catherine Ashton som aktivt jobbar för EU
              i de slutna rum där många av världens konflikter hanteras. Det
              är viktigt att lyfta fram henne som en förebild.
            </seg>
            <seg n="ad434ed0">
              Det är även viktigt att lyfta fram Hillary Clinton och hennes
              roll under en tidigare period som aktör i olika konflikter och
              för att lyfta fram kvinnors perspektiv.
            </seg>
            <seg n="3991a7c0">
              När det gäller den tragiska utvecklingen i östra Kongo som vi
              alla våndas över – jag har själv varit där och hört och sett –
              har generalsekreteraren pekat ut Mary Robinson som ansvarig för
              att försöka föra frågorna framåt.
            </seg>
            <seg n="c2a5f803">
              Herr talman! När vi behandlar kvinnor, fred och säkerhet måste
              vi hjälpas åt att lyfta fram de kvinnor som gör skillnad, och
              det finns många som gör det. Det vara bara det jag ville bidra
              med.
            </seg>
          </u>
          <note n="ef177926">
            Överläggningen var härmed avslutad.
          </note>
          <note n="881f1616">
            Ajournering
          </note>
          <note n="c1a496bf">
            Kammaren beslutade kl. 13.37 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <u who="Q4964100" xml:id="i-bd91b8397e48356e-0" n="36a78e36" prev="i-14c346f63c9fee72-0">
            <seg n="177af22d">
              Återupptagna förhandlingar
            </seg>
            <seg n="8d9d796e">
              En fråga ska vara av övergripande allmänpolitiskt slag eller
              avse ett ämne som faller inom statsrådets ansvarsområde och rör
              dennes tjänsteutövning. Näringsminister Annie Lööf besvarar såväl
              allmänpolitiska frågor som frågor inom sitt eget ansvarsområde.
              Frågor till övriga statsråd förutsätts beröra deras ansvarsområden
              inom regeringen.
            </seg>
            <seg n="bed3214c">
              Landsbygdsprogrammet
            </seg>
          </u>
          <note n="974e6052">
            Förhandlingarna återupptogs kl. 14.00.
          </note>
          <note n="add4abb6">
            7 § Frågestund
          </note>
          <note n="8feabd8a">
            Anf. 35 FÖRSTE VICE TALMANNEN:
          </note>
          <note n="721c8be1">
            Jag hälsar statsråden välkomna. Frågor besvaras i dag av näringsminister
            Annie Lööf, justitieminister Beatrice Ask, kultur- och idrottsminister
            Lena Adelsohn Liljeroth, statsrådet Stefan Attefall och försvarsminister
            Karin Enström.
          </note>
          <note type="speaker" n="51bb718b">
            Anf. 36 JENNIE NILSSON (S):
          </note>
          <u who="Q4563096" xml:id="i-8f4316e4994c76b8-0" n="1aa4eac6">
            <seg n="f133057c">
              Fru talman! Socialdemokraternas mål är att Sverige ska ha lägst
              arbetslöshet i EU år 2020. Då behövs fler jobb i hela landet.
              Vi vill därför skapa bättre förutsättningar för alla landsbygdens
              företag exempelvis genom att bidra till att grundläggande service
              för näringsidkare finns på plats i hela landet. I detta perspektiv
              är det extra olyckligt att landsbygden nu drabbas av ett dråpslag
              från den borgerliga regeringen. Det är nämligen landsbygden och
              de som bor och verkar där som kommer att få betala för regeringens
              misslyckande med att säkra resurserna till landsbygdsprogrammet
              i EU-förhandlingarna. Det är ett program som är en väsentlig del
              av den svenska regionalpolitiken och som bland annat innehåller
              åtgärder för att stödja etableringen av nya företag, att stödja
              servicetjänster och att utveckla den regionala turistnäringen.
            </seg>
            <seg n="035586eb">
              Min enkla fråga till näringsministern är: Vilka verksamheter
              avser regeringen att prioritera bort när det nästa år kommer att
              finnas 371 miljoner kronor mindre att fördela?
            </seg>
          </u>
          <note type="speaker" n="1a146626">
            Anf. 37 Näringsminister ANNIE LÖÖF (C):
          </note>
          <u who="Q439393" xml:id="i-d1841ca802db0375-0" n="7ace21cd">
            <seg n="e1c20c4e">
              Fru talman! Jag tackar så varmt för frågan som Jennie Nilsson
              ställer. Jobb och företagande är viktigt i hela landet. Det är
              inte minst jag medveten om som Centerpartiets partiledare. Vi
              har nu matchat upp den neddragning som EU har gjort på landsbygdsprogrammet.
              Vi lägger från regeringens sida samma antal kronor för innevarande
              programperiod på landsbygdsprogrammet. Det innebär att vi höjer
              medfinansieringsgraden. Vi har lagt över 5 miljarder mer på landsbygdsprogrammet
              för kommande mandatperiod än tidigare.
            </seg>
            <seg n="b6fe9300">
              Socialdemokraternas politik innebär att de säger att de nu ger
              pengar till landsbygdsprogrammet. Men vad de glömmer att beskriva
              är den bluff som de inte meddelar, nämligen att de lägger på landsbygdsskatter.
              Det som de ger till bonden tar de tillbaka genom kraftigt höjda
              skatter. Det om något är en rejäl bluffpolitik.
            </seg>
          </u>
          <note type="speaker" n="d6107003">
            Anf. 38 JENNIE NILSSON (S):
          </note>
          <u who="Q4563096" xml:id="i-8f4316e4994c76b8-1" n="1aa4eac6">
            <seg n="220ffec6">
              Fru talman! Det där stämmer inte riktigt. Man förlorade en halv
              miljard i förhandlingarna. Centerpartiet var snabbt ute och garanterade
              att man skulle kompensera för dessa pengar på nationell nivå.
              Men av dessa 500 miljoner blev det bara 129 miljoner. Det innebär
              att det för nästa år kommer att finnas en differens på åtminstone
              371 miljoner kronor, pengar som i dag används bland annat till
              företagsetableringar, till bredbandsutbyggnad och till att säkra
              att det inte är orimligt långt till närmaste bensinstation eller
              matvaruaffär. Det är viktiga frågor som borde stå också på Centerns
              dagordning.
            </seg>
            <seg n="a6a38743">
              Jag förstår att det är komplicerat att vara centerpartistisk
              minister i detta sammanhang och behöva försvara något som kanske
              inte riktigt är det som man hade önskat hade varit resultatet
              av förhandlingarna. Men det undantar inte ansvarig minister från
              att faktiskt svara på den konkreta frågan: Vad avser ni att prioritera
              bort?
            </seg>
          </u>
          <note type="speaker" n="921440e5">
            Anf. 39 Näringsminister ANNIE LÖÖF (C):
          </note>
          <u who="Q439393" xml:id="i-d1841ca802db0375-1" n="7ace21cd">
            <seg n="78540d71">
              Fru talman! För att skapa jobb och tillväxt i hela landet krävs
              det sänkta kostnader. Vi har sänkt arbetsgivaravgifterna, och
              vi sänker egenavgifterna från nästa år. Det är någonting som Socialdemokraterna
              vill öka kraftigt.
            </seg>
            <seg n="f193d15a">
              För att driva företag och skapa jobb på landsbygden krävs det
              regelförenklingar. Det är också någonting som Socialdemokraterna
              motarbetar. Bland annat vill de införa månadsuppgiftslämning för
              samtliga företag. Det är någonting som skulle försvåra för dem
              som driver företag.
            </seg>
            <seg n="e4db15c3">
              En annan del som är viktig för landsbygdsföretagande handlar
              om att underlätta för transporter. Här vill Socialdemokraterna
              införa en kilometerskatt som skulle slå hårt mot till exempel
              skogsindustrin i norra Sveriges inland.
            </seg>
            <seg n="a9fc2e52">
              Vad vi nu gör med landsbygdsprogrammet är att matcha upp det
              som EU drar ned. Men vi gör inte det som Socialdemokraterna gör.
              Vi fortsätter att sänka skatterna för dem som skapar företag och
              jobb på landsbygden. Ni vill höja skatterna.
            </seg>
            <seg n="d0626576">
              Det är en bluffpolitik som ni förespråkar. Ni säger att ni satsar
              på landsbygdsprogrammet. Men er ekonomisk-politiska talesperson
              Magdalena Andersson sade att Socialdemokraterna vill halvera CAP,
              alltså jordbrukspolitiken. Det innebär en neddragning med 3 miljarder
              på ett år. Det är bluffpolitik.
            </seg>
            <seg n="39076f58">
              Klimatfinansieringen
            </seg>
          </u>
          <note type="speaker" n="b8b9ee8e">
            Anf. 40 PER BOLUND (MP):
          </note>
          <u who="Q5581337" xml:id="i-3ae35d7fdc9d7360-0" n="dfc89140">
            <seg n="a13700f4">
              Fru talman! Min fråga går till näringsminister Annie Lööf och
              handlar om klimatet. Just nu pågår ett klimattoppmöte i Warszawa
              där förhandlingarna tyvärr går mycket trögt och visar på djupa
              konflikter mellan framför allt de fattiga länderna och de rika
              länderna i världen.
            </seg>
            <seg n="a829acbe">
              Det kanske inte är så konstigt att de fattiga länderna är besvikna
              på oss i den rika världen eftersom de löften som vi har gett inte
              har infriats. I Köpenhamn 2009, för fyra år sedan, skrev Fredrik
              Reinfeldt och andra världsledare ett protokoll om att man skulle
              stå för 100 miljarder dollar i klimatfinansiering varje år. För
              Sveriges del motsvarar det 2 miljarder kronor som vi skulle avsätta.
              I stället har regeringen nu halverat klimatfinansieringen två
              år i rad. I årets budget är det bara 250 miljoner kronor som har
              avsatts, det vill säga en åttondel av det som är vårt beting för
              att vi skulle stå för det löfte som vi har gett. Dessutom tas
              alla dessa pengar från biståndet, vilket är ytterligare ett svek.
            </seg>
            <seg n="4cb544d4">
              Min enkla fråga till Annie Lööf är: Hur känns det att stå bakom
              en budget som försvårar och förstör möjligheterna att få ett internationellt
              klimatavtal?
            </seg>
          </u>
          <note type="speaker" n="a4eba99e">
            Anf. 41 Näringsminister ANNIE LÖÖF (C):
          </note>
          <u who="Q439393" xml:id="i-d1841ca802db0375-2" n="7ace21cd">
            <seg n="9540e74f">
              Fru talman! Någonting som gör att jag är mycket stolt över att
              tillhöra Sveriges regering och att vara svensk politiker är att
              vi är eniga över blockgränsen om att vi ska vara ett globalt föredöme
              på klimat- och miljöområdet. Här sticker Sverige ut. Vi tar ett
              globalt klimatansvar oavsett regering och är pådrivande i detta.
            </seg>
            <seg n="e8ed5f99">
              Tittar man på klimatfinansieringsdelen, som Per Bolund frågar
              mig om, hör vi till de länder som har satsat mest på klimatfinansiering
              inom ramen för det löfte om snabbstartspengar som gavs i Köpenhamn.
              Det innebär att vi tillförde 8 miljarder svenska kronor 2010–2012.
              Det innebär också att vi var det land i EU som per capita satsade
              mest – 11 procent av EU:s totala summor.
            </seg>
            <seg n="7a32a4b1">
              Vid sidan om den klimatsatsning som vi nu gör fortsätter klimat
              att vara ett prioriterat tema i den totala biståndsbudgeten. Det
              är någonting som också är viktigt. Klimatbiståndet för svensk
              del kommer att uppgå till 2 ½ miljard under nästkommande år. Snabbstartspengarna
              var tidsbegränsade, men det är viktigt att fortsätta även framöver.
            </seg>
          </u>
          <note type="speaker" n="2618666c">
            Anf. 42 PER BOLUND (MP):
          </note>
          <u who="Q5581337" xml:id="i-3ae35d7fdc9d7360-1" n="dfc89140">
            <seg n="fe739bac">
              Fru talman! Till att börja med är det viktigt att konstatera
              att vi inte är eniga. Tvärtom är vi mycket oeniga. Vi ser att
              regeringen gör långt ifrån det som är nödvändigt för att minska
              våra utsläpp i den takt som är nödvändig och för att stå för de
              löften som vi har gett vid tidigare toppmöten.
            </seg>
            <seg n="79ab9651">
              Det bekymrar mig att Annie Lööf verkar vara så nöjd med regeringens
              politik när det gäller klimatfinansiering, inte minst för att
              den är så långt ifrån de löften som vi har gett som nation och
              framför allt för att alla pengar som Annie Lööf står och talar
              om tas från biståndet, vilket är ett direkt brott både mot de
              konventioner som vi skrev under i Rio redan 1992 och mot Köpenhamnsöverenskommelsen.
            </seg>
            <seg n="c7ff2dcd">
              Jag tror att Annie Lööf kan sätta sig in i den position som de
              fattiga länderna har. Om vi bara märker om pengar som vi tidigare
              har sagt ska gå till bistånd och säger att de nu ska gå till klimatfinansiering
              är det inte någonting som underlättar förhandlingarna och gör
              det lättare att komma fram till ett internationellt klimatavtal.
            </seg>
            <seg n="640548e4">
              Det är intressant att det parti som Annie Lööf företräder har
              fattat ett principbeslut på sin stämma om att klimatfinansieringen
              ska vara additionell, medan den budget som Annie Lööf som minister
              står bakom bryter mot det. Det vore intressant att få veta hur
              det känns för henne som ansvarig minister.
            </seg>
          </u>
          <note type="speaker" n="4541e316">
            Anf. 43 Näringsminister ANNIE LÖÖF (C):
          </note>
          <u who="Q439393" xml:id="i-d1841ca802db0375-3" n="7ace21cd">
            <seg n="e19f004a">
              Fru talman! Det känns lite märkligt när Miljöpartiet rackar ned
              på Sveriges ambitioner när vi kan se svart på vitt att vi ligger
              i framkant och att vi pressar på och när vi samtidigt kan se vad
              andra länder inte gör. Vi ser till exempel att Japan sänker sina
              utsläppsmål. Vi ser att det arrangerande landet Polen samma vecka
              som man har klimatmöte arrangerar ett seminarium och ett toppmöte
              om ren kolkraft. Vi ser att Australien kapitulerar. Vi ser att
              Kina och USA väljer att ducka. Då finns det ett land med en miljöminister
              som driver förhandlingarna stenhårt. Jag skulle önska att Miljöpartiet
              välkomnar att Sverige tillsammans med övriga EU driver på och
              pressar på övriga länder globalt för att vi ska få ett globalt
              klimatavtal på plats i Paris 2015. Då funkar det inte att sitta
              och kasta skit på varandra här i parlamentet, utan då måste man
              jobba tillsammans för att fler länder faktiskt ska skriva under
              dessa avtal. Det är bara med gemensamma krafter som vi kan klara
              av tvågradersmålet och se till att få det globala klimatavtalet
              på plats.
            </seg>
            <seg n="1e4757a9">
              Stöd till veteraner och anhöriga i internationella insatser
            </seg>
          </u>
          <note type="speaker" n="d9544d92">
            Anf. 44 CECILIA WIDEGREN (M):
          </note>
          <u who="Q4990451" xml:id="i-5c42214a7931a586-0" n="83a49ba9">
            <seg n="3b6cc24e">
              Fru talman! Jag vänder mig till försvarsministern. I går sände
              Sverige återigen svenska kvinnor och män i en internationell insats
              – fredsfrämjande insatser och krishanteringsinsatser. Sverige
              gör detta regelbundet och återkommande för att ta ett internationellt
              solidariskt ansvar. I går var det transportdivisionen på Sotenäs
              i Västergötland som gav sig ned för att bistå FN i de viktiga
              insatser som vi har nu för att se till att förstöra de kemiska
              vapen som finns i Syrien.
            </seg>
            <seg n="69f244e6">
              Sverige bistår inte bara i Cypern och Libanon i det här fallet,
              utan vi har nu över 500 svenska män och kvinnor i Afghanistan,
              på det krisdrabbade Filippinerna, i Mali, i Uganda och i Kosovo
              – för att nämna några av de platser där svenska män och kvinnor
              finns för att bistå. De riskerar sina liv för att rädda andras.
              De gör det för fred och säkerhet i världen. De insatser de gör
              är beundransvärda. Men kvar här hemma i Sverige finns också mammor,
              pappor och barn – anhöriga till de blivande veteranerna.
            </seg>
            <seg n="e00c8198">
              Vad avser regeringen att göra för att ytterligare stärka de insatser
              som finns för veteraner och anhöriga i Sverige?
            </seg>
          </u>
          <note type="speaker" n="9f266b6d">
            Anf. 45 Försvarsminister KARIN ENSTRÖM (M):
          </note>
          <u who="Q3544279" xml:id="i-d1841ca802db0375-4" n="e2d8ace0">
            <seg n="73a26112">
              Fru talman! Det vi vet är att ungefär 100 000 svenskar har deltagit
              i Försvarsmaktens fredsfrämjande insatser sedan de första observatörerna
              sändes till Mellanöstern 1948. Men det är inte förrän med alliansregeringen
              som Sverige har fått en sammanhållen veteransoldatpolitik. Det
              är jag stolt över.
            </seg>
            <seg n="ebd0246a">
              Här har staten ett grundläggande ansvar för att ta hand om de
              personer som gör stora uppoffringar och deltar i de fredsfrämjande
              insatserna och visa dem uppskattning. Men staten ska självfallet
              också visa uppskattning för dem som tar ansvar här hemma.
            </seg>
            <seg n="d4c2acb0">
              I dag har regeringen fattat ett beslut som handlar om att Försvarsmakten
              ska kunna betala ut stöd till organisationer som bedriver verksamhet
              som handlar om stöd till veteraner och stöd till anhörigorganisationerna.
              De utför ett viktigt arbete och är ett viktigt komplement till
              allt det som Försvarsmakten och staten gör.
            </seg>
          </u>
          <note type="speaker" n="ab663198">
            Anf. 46 CECILIA WIDEGREN (M):
          </note>
          <u who="Q4990451" xml:id="i-5c42214a7931a586-1" n="83a49ba9">
            <seg n="e7d1fb33">
              Fru talman! Det är på tiden – efter många decennier av insatser
              som svenska kvinnor och män har gjort – att detta kommer på plats
              och att det kommer till stånd.
            </seg>
            <seg n="7b732bfa">
              Det finns i dag på många olika orter runt om i Sverige anhörigorganisationer
              som på frivillig basis har organiserat sig för att just stödja
              barnen som går i skolan och som möter andra barn och vänner. De
              här barnen ska förklara vad mamma och pappa gör i dag på Filippinerna,
              i morgon på Cypern eller i övermorgon i Afghanistan. Det handlar
              om vikten av att tänka också på dem som är kvar här hemma.
            </seg>
            <seg n="b45c8c2b">
              Vad är det för typ av insatser som kan komma till stånd om nu
              anhörigorganisationerna får detta stöd och denna hjälp?
            </seg>
          </u>
          <note type="speaker" n="be191600">
            Anf. 47 Försvarsminister KARIN ENSTRÖM (M):
          </note>
          <u who="Q3544279" xml:id="i-d1841ca802db0375-5" n="e2d8ace0">
            <seg n="b8cda3cd">
              Fru talman! Just på detta område, som handlar om att stödja organisationer
              som stöder veteraner och deras anhöriga, har Försvarsmakten på
              särskilt uppdrag från regeringen kunnat stödja med medel. Men
              här ger vi alltså Försvarsmakten större möjlighet att stödja.
            </seg>
            <seg n="4837032c">
              Det finns goda exempel på sådan här verksamhet, ibland kopplad
              till Soldathemsförbundet och ibland kopplad till andra typer av
              verksamhet. Det handlar om att förbereda både personalen och familjen.
              Det handlar om att vara ett stöd under insatsen när mamma eller
              pappa är borta, och det handlar om insatser efteråt. Det är inte
              alltid helt självklart att komma hem efter en lång insats.
            </seg>
            <seg n="7981fb5f">
              Detta är en viktig del tillsammans med allt det övriga, där Försvarsmakten
              nu har fått ytterligare uppgifter och ytterligare ansvar. Vi inrättar
              en särskild veteranenhet på Högkvarteret. Vi har också inrättat
              en särskild veteranminnesdag, som nästa gång kommer att högtidlighållas
              den 29 maj nästa år.
            </seg>
            <seg n="e65269c8">
              Straffen för grova brott
            </seg>
          </u>
          <note type="speaker" n="73dec9ce">
            Anf. 48 RICHARD JOMSHOF (SD):
          </note>
          <u who="Q5890031" xml:id="i-23aa7cda5280304e-0" n="88665d8b">
            <seg n="be9a4cb1">
              Fru talman! Jag har en fråga att ställa till justitieministern.
              Det händer att företrädare för regeringen påstår att de vill skärpa
              straffen. De påstår att de vill ta krafttag mot den grova brottsligheten.
            </seg>
            <seg n="0e6356ae">
              Trots detta är det inte mycket som har hänt på området. I själva
              verket kan vi se hur våra svenska domstolar fortsätter att döma
              ut straff som många gånger är låga för grova brott. Till exempel
              rapporterade medierna den 4 november om en 45-årig man som endast
              dömts till två års fängelse trots att han har gjort sig skyldig
              till ofredande, grovt sexuellt övergrepp mot barn, grovt utnyttjande
              av barn för sexuell posering, försök till grovt utnyttjande av
              barn för sexuell posering, sexuellt ofredande och barnpornografibrott.
            </seg>
            <seg n="d59afd86">
              För bara någon dag sedan kunde vi läsa om en vapensmugglare som
              dömts till det låga straffet tre månaders fängelse trots att han
              hade försökt smuggla in tolv vapen och ett stort antal skarpa
              patroner till Sverige. Såväl polisen som tullen rasar mot det
              låga straffet.
            </seg>
            <seg n="b8372cf8">
              Jag skulle vilja veta om justitieministern är nöjd med de här
              låga straffen. Tänker justitieministern agera i frågan och i så
              fall hur?
            </seg>
          </u>
          <note type="speaker" n="1e131d1a">
            Anf. 49 Justitieminister BEATRICE ASK (M):
          </note>
          <u who="Q297850" xml:id="i-d1841ca802db0375-6" n="0a1ccc89">
            <seg n="b8ac5a46">
              Fru talman! Först och främst vill jag påpeka att jag självfallet
              inte kan uttala mig i enskilda ärenden. Men det är en allmän fråga
              som ställs, nämligen om straffen är på en tillräcklig nivå.
            </seg>
            <seg n="f1020a59">
              Alliansregeringen tog redan för något år sedan initiativ till
              en höjning av straffen för grova våldsbrott, och då även straffet
              för mord. Den utveckling som vi har sett när det gäller vilka
              domar som har dömts ut är att man inte riktigt har hamnat i den
              övre nivå som vi möjligen hade tänkt oss. Vi har därför gjort
              ett omtag. För närvarande finns det en departementspromemoria
              ute där förslag ligger som handlar om att skärpa straffen för
              mord. Men vi gör också ett omtag och kommer att lägga fram förslag
              som handlar om att skärpa straffen för grova våldsbrott.
            </seg>
            <seg n="1443b763">
              Domstolarna dömer enligt de lagar vi har, och de agerar självständigt.
              Om vi inte tycker att de intentioner som riksdag och regering
              har haft vad gäller påföljder för olika brott stämmer överens
              så måste vi också ändra lagstiftningen, och det kommer vi att
              göra.
            </seg>
          </u>
          <note type="speaker" n="98449599">
            Anf. 50 RICHARD JOMSHOF (SD):
          </note>
          <u who="Q5890031" xml:id="i-23aa7cda5280304e-1" n="88665d8b">
            <seg n="d6b869be">
              Fru talman! Jag vill påminna om att det är i riksdagen vi fattar
              viktiga och avgörande beslut och att det är regeringen som ska
              se till att besluten följs. Den ska också se till att myndigheter,
              inte minst Domstolsväsendet, också följer intentionerna i de beslut
              som vi fattar. Det är regeringens ansvar och ingen annans.
            </seg>
            <seg n="6c47a25a">
              Jag menar att mycket hade varit annorlunda om regeringen hade
              valt att lyssna på Sverigedemokraterna. Det räcker inte med att
              höja maxstraffen; man måste också höja minimistraffen. Vi har
              till exempel föreslagit höjt minimistraff för grovt vapenbrott.
              I dag är det sex månaders fängelse, och vi vill höja det till
              lägst två års fängelse. Regeringen har som sagt valt att rösta
              nej till det här.
            </seg>
            <seg n="6fc58053">
              Jag skulle vilja veta i sammanhanget om regeringen är beredd
              att ta bort till exempel straffrabatterna för unga eftersom det
              såklart också påverkar domstolarnas bedömning. Är regeringen beredd
              att se över systemet med tvåtredjedelsfrigivningen? Och framför
              allt – är regeringen beredd att höja minimistraffen i linje med
              vad Sverigedemokraterna har föreslagit?
            </seg>
          </u>
          <note type="speaker" n="ddab41d1">
            Anf. 51 Justitieminister BEATRICE ASK (M):
          </note>
          <u who="Q297850" xml:id="i-d1841ca802db0375-7" n="0a1ccc89">
            <seg n="ecdc5968">
              Fru talman! Jag är helt på det klara med det ansvar som åligger
              riksdagen när det gäller att stifta lag. Men det är också viktigt
              att påtala att Sveriges domstolar är självständiga när det gäller
              att tolka de lagar som riksdagen har fattat beslut om. Regeringen
              har att lägga fram förslag till Sveriges riksdag om man uppfattar
              att det finns skäl att göra förändringar i lagstiftningen. Jag
              tror inte att regeringen har några större problem med denna ansvarsfördelning.
            </seg>
            <seg n="384d87cc">
              Vad gäller straffnivåerna är det riktigt att det i flera fall
              handlar om ett behov av att höja minimistraffen. Jag har tidigare
              varit ute och berättat att regeringen nu ger tilläggsdirektiv
              till Petter Asps utredning. Han tittar på påföljder och annat
              som rör den grova organiserade brottsligheten. I detta tilläggsdirektiv
              beställer vi en höjning av minimistraffet för grova vapenbrott.
              Det är någonting som vi behöver för att bekämpa de vapenbrott
              och de skjutningar som vi tyvärr har fått se alldeles för många
              av under senare tid. Detta är ett exempel, och vi har tagit sådana
              initiativ också i andra frågor.
            </seg>
            <seg n="671af19e">
              Säpos tillgång till uppgifter om datatrafik
            </seg>
          </u>
          <note type="speaker" n="3784cb1d">
            Anf. 52 LENA OLSSON (V):
          </note>
          <u who="Q4971169" xml:id="i-329f177ae25998ba-0" n="459cd75e">
            <seg n="a88e3951">
              Fru talman! Jag har en fråga till justitieminister Beatrice Ask
              angående Säpo och att de nu förhandlar med teleoperatörer för
              att få direktåtkomst till datatrafik.
            </seg>
            <seg n="34eba986">
              Kritiken har inte dröjt. Vi känner en stor oro i Vänsterpartiet,
              men även andra människor är oroliga för vad detta kommer att innebära.
              Datainspektionen har haft synpunkter liksom bland andra Post-
              och telestyrelsen och Advokatsamfundets generaldirektör.
            </seg>
            <seg n="b62f87e7">
              En del säger att detta inte är förenligt med lagen. Man kan ställa
              sig frågan: Vad är det för fel på den ordning som finns redan
              i dag, där teleoperatörerna har en dialog med brottsbekämpande
              myndigheter? Jag vill fråga ministern om hon tänker vidta några
              åtgärder när det gäller detta.
            </seg>
          </u>
          <note type="speaker" n="a37b7cb5">
            Anf. 53 Justitieminister BEATRICE ASK (M):
          </note>
          <u who="Q297850" xml:id="i-d1841ca802db0375-8" n="0a1ccc89">
            <seg n="f522ccdf">
              Fru talman! Jag tackar Lena Olsson för frågan. Det är som riksdagen
              har beslutat: Teleoperatörer är skyldiga att spara trafikuppgifter.
              Det finns också lagstiftning som reglerar vilka uppgifter brottsbekämpande
              myndigheter kan få ut och på vilka villkor. De reglerna ligger
              fast.
            </seg>
            <seg n="c91f8ade">
              Det som nu har omnämnts i medierna handlar om ett nytt sätt att
              få den här typen av uppgifter levererade från operatörer till
              brottsbekämpande myndigheter. I dag sker beställningarna huvudsakligen
              per fax. Den diskussion man nu har handlar om att använda ett
              europeiskt gränssnitt och digital teknik för att överföra uppgifterna.
            </seg>
            <seg n="4c0e16d0">
              I frågan om hur man rent praktiskt ska överföra uppgifterna har
              det förts en diskussion med Datainspektionen i ett tidigt skede.
              Jag vet att man har inkommit med frågor igen. Om det skulle vara
              så att man i något avseende avser att ändra substansen i regelverket
              måste naturligtvis beslutande myndigheter vara med i diskussionen.
            </seg>
          </u>
          <note type="speaker" n="b90a30b6">
            Anf. 54 LENA OLSSON (V):
          </note>
          <u who="Q4971169" xml:id="i-329f177ae25998ba-1" n="459cd75e">
            <seg n="f077a230">
              Fru talman! Det är så det är. Säpo har informerat Datainspektionen
              om ett nytt system för brottsbekämpande. Men då var det som det
              såg ut förut. Direktåtkomst har man inte diskuterat.
            </seg>
            <seg n="8c2f5e09">
              Post- och telestyrelsen ska kontrollera att marknadens operatörer
              efterlever lagens bestämmelser om integritetsskydd. Huvudregeln
              är att teleoperatörerna har tystnadsplikt. Lagen medger undantag
              när det gäller brottsutredningar, men det är operatören som är
              skyldig att kontrollera att uppgiftslämningen inte bryter mot
              lagen.
            </seg>
            <seg n="041c84e9">
              Vad jag har förstått är det fråga om direktåtkomst. Man för alltså
              inte samma dialog med teleoperatören som man gjort förut. Det
              är också det juristen på Tele 2 säger. De har sagt nej till detta
              därför att det inte överensstämmer med lagen. De måste också tänka
              på sina kunder.
            </seg>
          </u>
          <note type="speaker" n="bb88b6d5">
            Anf. 55 Justitieminister BEATRICE ASK (M):
          </note>
          <u who="Q297850" xml:id="i-d1841ca802db0375-9" n="0a1ccc89">
            <seg n="90e028a3">
              Fru talman! Operatörerna har synpunkter på den här frågan, liksom
              brottsbekämpande myndigheter. Det pågår en diskussion om huruvida
              man ska sluta använda fax och i stället använda digital teknik.
              Det finns naturligtvis administrativa rutiner som i sig är oerhört
              centrala. I ett tidigt skede var man i kontakt med Datainspektionen,
              men det var då det, som Lena Olsson säger. Sedan har saker och
              ting diskuterats fram och tillbaka. Det pågår alltså en diskussion
              om det praktiska förfarandet. Jag vet att man har tagit kontakt
              med Datainspektionen igen.
            </seg>
            <seg n="a0542893">
              Min poäng är att det pågår en diskussion om de rent praktiska
              förutsättningarna. Det måste parterna kunna ha. Däremot är det
              alldeles självklart att vi från riksdag och regering måste vara
              noga med att reglerna och intentionerna i regelverket ligger fast.
              SIN, Säkerhets- och integritetsskyddsnämnden, har ett tillsynsansvar,
              och riksdagen, som ska ha en rapportering när det gäller användningen
              av hemliga tvångsmedel, ska ha en återrapportering årligen.
            </seg>
            <seg n="e39642ec">
              Polisens arbetsuppgifter
            </seg>
          </u>
          <note type="speaker" n="50cbad6e">
            Anf. 56 JOHAN PEHRSON (FP):
          </note>
          <u who="Q6039678" xml:id="i-0c70ba49f7ba1bb2-0" n="dcd5948f">
            <seg n="5f53e554">
              Fru talman! Jag har också en fråga till justitieminister Beatrice
              Ask.
            </seg>
            <seg n="ec6896f3">
              För Folkpartiet – och många andra här inne, gissar jag – är det
              viktigt att man minskar brottsligheten och ökar tryggheten. Då
              är det viktigt med polisens organisation och hur man arbetar inom
              polisen. Vi vill att man har rätt antal poliser som gör rätt saker,
              helst vid rätt tid, och som fokuserar på att ständigt vara i medborgarnas
              tjänst.
            </seg>
            <seg n="eeb02b27">
              Polisen har i dag ett antal arbetsuppgifter som är något aparta
              och ligger lite utanför det man framför allt tänker sig att polisen
              gör, det vill säga att utreda brott, vilket sedan kanske leder
              till lagföring, och förebygga brott. Det finns mängder av uppgifter,
              från att täcka gruvhål till att sköta passhantering, ta hand om
              bortsprungna katter och sådant. Det låter lustigt, men det är
              faktiskt sant.
            </seg>
            <seg n="bae65417">
              Kan justitieministern tänka sig att vi snart kommer framåt i
              frågan om en avsmalnad polisverksamhet som fokuserar ännu mer
              på rent polisiära uppgifter för att se till att man ökar kraften,
              minskar brottsligheten och därmed ökar tryggheten?
            </seg>
          </u>
          <note type="speaker" n="1cf9c9de">
            Anf. 57 Justitieminister BEATRICE ASK (M):
          </note>
          <u who="Q297850" xml:id="i-d1841ca802db0375-10" n="0a1ccc89">
            <seg n="6302db4f">
              Fru talman! Jag tackar för frågan. Det ligger i sakens natur
              att det finns anledning att hela tiden fundera över på vilket
              sätt vi bäst använder polisens resurser. Det råder inget tvivel
              om att polisen får ta sig an de arbetsuppgifter som ingen annan
              tar sig an. Vi har ganska nyligen haft en diskussion om problematiken
              med personer som far illa i häkten och arrester där polisen inte
              har den medicinska kompetens som skulle behövas för att hantera
              och ta hand om de här personerna på ett riktigt sätt. Det är många
              år sedan en utredning konstaterade att det borde finnas tillnyktringsenheter
              med vårdpersonal och annat. Men inget har kommit framåt, för de
              pengar och resurser som krävs för att bygga upp sådana enheter
              har inte funnits.
            </seg>
            <seg n="991af7da">
              Nu har regeringen anslagit mer pengar för att bygga ut den typen
              av insatser, bland annat i syfte att renodla polisens verksamhet.
              Det är ett exempel. Det finns dock en uppsjö av arbetsuppgifter
              som i dag utövas av polisen men som det finns anledning att diskutera
              om någon annan kan hantera.
            </seg>
          </u>
          <note type="speaker" n="1568a9f6">
            Anf. 58 JOHAN PEHRSON (FP):
          </note>
          <u who="Q6039678" xml:id="i-0c70ba49f7ba1bb2-1" n="dcd5948f">
            <seg n="7dacaa97">
              Fru talman! Jag tackar justitieministern för svaret. Vi verkar
              vara på väg i alldeles rätt riktning.
            </seg>
            <seg n="a771b2e5">
              Något som anknyter till detta är att se till att man använder
              sig av de andra goda krafterna, med socialtjänst, skola och breda
              insatser från ideell sektor, för att minska brottsligheten och
              öka tryggheten. Den privata säkerhetsbranschen är ofta på både
              oss i riksdagen och justitieministern – gissar jag – med att man
              är sugen på att göra mer saker. Jag är rätt ofta tveksam till
              en del av deras förslag, men den lagstiftning vi har i dag om
              vad väktare och ordningsvakter ska göra känns lite otidsenlig.
              Kan justitieministern tänka sig att vi uppdaterar detta något,
              så att vi får en ändamålsriktig fördelning mellan vad polisen
              gör och vad ordningsvakter och väktare gör? Syftet är ett enda:
              att minska brottsligheten och öka tryggheten.
            </seg>
          </u>
          <note type="speaker" n="39765900">
            Anf. 59 Justitieminister BEATRICE ASK (M):
          </note>
          <u who="Q297850" xml:id="i-d1841ca802db0375-11" n="0a1ccc89">
            <seg n="8e8be3ee">
              Fru talman! Bristen på poliser i Sverige ledde under många år
              till en omfattande privatisering av ordningshållandet i samhället.
              Det har gjort att säkerhetsbranschen vuxit väldigt mycket.
            </seg>
            <seg n="7eeff026">
              Det här är kommunicerande kärl. Det finns anledning att hela
              tiden fundera över vad andra kan göra och vad polisen ska ha eget
              ansvar för med de befogenheter den har. Det där är en viktig diskussion
              att föra, och sådant utreds naturligtvis också. Jag är inte främmande
              för att föra de diskussionerna, men jag tycker att det också finns
              anledning att fundera över hur vi kan använda polisiära resurser
              effektivare. Det är till exempel viktigt att kunna använda sig
              av civilt utbildade inom polisen. I dag används mellan varven
              poliskunnande på fel ställen, där civil personal skulle kunna
              göra stor nytta. Vi har nyligen arbetat med frågan om hur vi ska
              kunna ge civila utredare bättre befogenheter i deras arbete. Det
              är också ett bra sätt att renodla det polisiära arbetet.
            </seg>
            <seg n="a99977aa">
              Villkoren för gästarbetare vid arenabyggen i Qatar
            </seg>
          </u>
          <note type="speaker" n="679b110b">
            Anf. 60 MONICA GREEN (S):
          </note>
          <u who="Q3358763" xml:id="i-b83a4e33f4ccde68-0" n="ccfa0bc4">
            <seg n="d3705c3b">
              Fru talman! Jag har en fråga till idrottsminister Lena Adelsohn
              Liljeroth.
            </seg>
            <seg n="fb33f021">
              Drömmen om fotbolls-VM i Brasilien sprack som bekant. Det beklagar
              nog vi alla här i kammaren. Men det finns fler internationella
              idrottsarrangemang att drömma om och jobba för. Ett sådant är
              fotbolls-VM i Qatar.
            </seg>
            <seg n="18e6a74d">
              Fotbollsarenorna i Qatar byggs just nu av 1,2 miljoner migrantarbetare
              från Indien, Nepal, Filippinerna och Bangladesh som utnyttjas
              i ett traffickingsystem. Man tar ifrån dem deras pass. De bor
              i stora områden där det inte finns vare sig vatten eller toaletter.
              De drabbas av sjukdomar och dödsfall.
            </seg>
            <seg n="9f629a4c">
              Vad tänker idrottsministern göra för att mänskliga rättigheter
              ska respekteras och ILO-konventionen följas?
            </seg>
          </u>
          <note type="speaker" n="8a6da82f">
            Anf. 61 Kultur- och idrottsminister LENA ADELSOHN LILJEROTH (M):
          </note>
          <u who="Q297821" xml:id="i-d1841ca802db0375-12" n="83178c41">
            <seg n="c7d31eac">
              Fru talman! Jag har fått frågan tidigare av Hans Linde och tror
              också att Carl Bildt fått frågan. Det är bra att det är medial
              uppmärksamhet kring det som händer i Qatar nu och att flera andra
              också agerar. Jag tror att Carl Bildt när han fick frågan här
              i riksdagen tog upp hur man arbetar via internationella organisationer
              för att uppmärksamma detta.
            </seg>
            <seg n="9eb73ff8">
              Jag har i mina kontakter med idrotten, framför allt med Riksidrottsförbundet,
              varit tydlig med att även om idrotten är fri innebär det inte
              att man kan fråntas ansvar. Det gäller såväl hockey-VM i Vitryssland
              som de kommande olympiska spelen i Sotji i Ryssland, där man har
              ett starkt förtryck inte minst av hbtq-personer. Naturligtvis
              gäller detta också i de kontakter som Fotbollförbundet har med
              Fifa, den internationella fotbollsorganisationen. Jag utgår från
              att man beaktar detta och tar upp det till diskussion.
            </seg>
          </u>
          <note type="speaker" n="0bc79224">
            Anf. 62 MONICA GREEN (S):
          </note>
          <u who="Q3358763" xml:id="i-b83a4e33f4ccde68-1" n="ccfa0bc4">
            <seg n="0042602a">
              Fru talman! Det är bra att idrottsministern utgår från att idrottsorganisationerna
              jobbar med frågan. Men vad kan vi göra politiskt? Vad kan regeringen
              göra politiskt för att trycka på i frågan? Det är ändå så att
              vi från svenskt håll har sagt att vi ska jobba för att mänskliga
              rättigheter följs i alla länder, inte bara här hemma. Vi måste
              se till att de här dödsfallen inte inträffar.
            </seg>
            <seg n="21864dd0">
              Fackförbunden räknar med att flera tusentals människor kommer
              att sätta livet till innan arenorna är färdigbyggda. Det räcker
              inte med att ha förhoppningar till idrottsrörelsen. Man måste
              också agera från regeringens sida. Vad tycker idrottsministern
              om det?
            </seg>
          </u>
          <note type="speaker" n="dc3dbbcf">
            Anf. 63 Kultur- och idrottsminister LENA ADELSOHN LILJEROTH (M):
          </note>
          <u who="Q297821" xml:id="i-d1841ca802db0375-13" n="83178c41">
            <seg n="d2ce1ec9">
              Fru talman! Vi agerar via olika kanaler. Jag anade att jag skulle
              få den här frågan, så jag tog fram det svar som bland annat Carl
              Bildt gav här i riksdagen. Jag ska inte läsa hela svaret, för
              jag hinner inte det.
            </seg>
            <seg n="bc380450">
              Han säger: I våra bilaterala relationer med Qatar tar vi återkommande
              upp frågan om de mänskliga rättigheterna, inklusive gästarbetares
              rättigheter. Vi kommer även att verka inom FN och andra multilaterala
              kanaler för att uppmärksamma detta.
            </seg>
            <seg n="e1fba0fd">
              Jag tror och hoppas att Monica Green känner till att det finns
              ett engagemang också från UD:s sida. När jag har diskussioner
              med idrottsrörelsen tar vi alltid upp mänskliga rättigheter. Det
              gäller såväl när det var OS i Kina och det förtryck som journalister
              och andra människor löper risk att utsätts för där som det jag
              nämnde om Sotji och Vitryssland.
            </seg>
            <seg n="ce785663">
              Självfallet diskuterar vi också med Fotbollförbundet hur det
              agerar via Fifa. Vi ställer oss också frågan hur det kom sig att
              man lade spelen där.
            </seg>
            <seg n="5072abad">
              Kustbevakningen
            </seg>
          </u>
          <note type="speaker" n="cf2c2c5c">
            Anf. 64 KENT HÄRSTEDT (S):
          </note>
          <u who="Q3359013" xml:id="i-a2d7a34521b48526-0" n="12d920af">
            <seg n="6115f0bf">
              Fru talman! Jag skulle vilja ställa en fråga till försvarsministern.
              Det gäller Kustbevakningen.
            </seg>
            <seg n="e18a0c6a">
              Det har bland annat framkommit i medierna att just nu pågår en
              omfattande omstrukturering av Kustbevakningens organisation. Från
              Norrland till Skåne får dessa tänkta, genomförda eller diskuterade
              förändringar allvarliga konsekvenser.
            </seg>
            <seg n="3558c193">
              Nere i Skåne där jag kommer ifrån har vi sett konsekvenserna
              på flera håll. Det gäller Simrishamn och Höllviken, och nu diskuterar
              man att flytta verksamheten från Helsingborg till Malmö.
            </seg>
            <seg n="3e49a296">
              När man tittar på Kustbevakningens viktiga verksamhet befarar
              man att det är budgetfrågor som ligger till grund för omstruktureringarna.
              Utanför Helsingborg går det 350 fartyg per dygn.
            </seg>
            <seg n="aef63a7a">
              Vi är mycket bekymrade över förflyttningen. Jag vill därför fråga
              försvarsministern om förändringarna i Kustbevakningen är föranledda
              av brister i ekonomin.
            </seg>
          </u>
          <note type="speaker" n="29b3f076">
            Anf. 65 Försvarsminister KARIN ENSTRÖM (M):
          </note>
          <u who="Q3544279" xml:id="i-d1841ca802db0375-14" n="e2d8ace0">
            <seg n="f8cd41eb">
              Fru talman! Tack för frågan! Precis som Kent Härstedt säger har
              Kustbevakningen viktiga uppgifter och genomför ett viktigt och
              mycket bra arbete inte minst för säkerheten och miljön i våra
              hav.
            </seg>
            <seg n="47f93585">
              Under de senaste åren har Kustbevakningen genomgått en rad förändringar.
              Det handlar om nya och utökade uppgifter och befogenheter, och
              man har också förnyat sina plattformar. Det handlar om nya flygplan
              och fyra nya kombinationsfartyg. Man har också köpt och anskaffat
              ett antal mindre patrullfartyg.
            </seg>
            <seg n="16db29b9">
              Det innebär stora förändringar för myndigheten. Det gör också
              att man inom Kustbevakningen nu ser över balansen mellan personal
              och plattformar, vilket är naturligt för en myndighet.
            </seg>
            <seg n="d93cc334">
              I och med att man har fått nya uppgifter och nya plattformar
              måste man anpassa sin verksamhet så att man får en balans mellan
              vilka uppgifter och resurser man har.
            </seg>
            <seg n="2555b35c">
              Jag återkommer i nästa inlägg med att beskriva det närmare.
            </seg>
          </u>
          <note type="speaker" n="c41c0393">
            Anf. 66 KENT HÄRSTEDT (S):
          </note>
          <u who="Q3359013" xml:id="i-a2d7a34521b48526-1" n="12d920af">
            <seg n="4db02b7a">
              Fru talman! Från vårt håll är vi mycket bekymrade över de besked
              som ges från Kustbevakningen just nu. Det är långtgående förändringar.
            </seg>
            <seg n="6f1ef324">
              Tittar vi på Helsingborg så ligger Helsingborg väldigt strategiskt.
              Det är den smalaste delen av Öresund. Vi har ca 350 fartyg per
              dygn, och det är 120 000 om året. Sker det en olycka är närheten
              till kustbevakningsunderstöd oerhört viktig.
            </seg>
            <seg n="21541736">
              När jag talar med personal inom Kustbevakningen säger de att
              närheten är helt avgörande om de ska kunna hantera en oljeolycka
              eller andra konsekvenser som kan involvera räddning av människor.
            </seg>
            <seg n="6bb52f65">
              Är det ekonomin som styr detta och att vi nedgraderar beredskapen
              som en konsekvens av ekonomin måste man ta en allvarlig funderare
              om hur beredskapen kommer att se ut i framtiden.
            </seg>
            <seg n="06e344c3">
              Jag vill fråga försvarsministern om försvarsministern är informerad
              om vilken nedprioritering det innebär med den omorganisation som
              nu sker på flera håll i landet inom Kustbevakningen.
            </seg>
          </u>
          <note type="speaker" n="ec11f560">
            Anf. 67 Försvarsminister KARIN ENSTRÖM (M):
          </note>
          <u who="Q3544279" xml:id="i-d1841ca802db0375-15" n="e2d8ace0">
            <seg n="ed82f5ff">
              Fru talman! Jag har besökt ett antal kuststationer och Kustbevakningens
              högkvarter och haft möten med myndighetsledningen. Jag och mitt
              departement informerar oss självklart efterhand och inte bara
              i budgetsammanhang om hur verksamheten går.
            </seg>
            <seg n="2a7e153b">
              Det vi kan konstatera, som jag sade i mitt tidigare inlägg, är
              att Kustbevakningen har fått nya utökade uppgifter och ett stort
              antal nya plattformar. Plattformarna har också större kapacitet
              och längre räckvidd än vad de gamla hade.
            </seg>
            <seg n="deb83b50">
              Alla förändringarna inom Kustbevakningen har medfört att man
              under flera år har sett över och också gjort förändringar efterhand
              för att anpassa så att man kan lösa sina viktiga uppgifter.
            </seg>
            <seg n="0d814214">
              Kent Härstedt vet att varken jag som minister eller regeringen
              i detalj styr myndighetens utformning, exakt vilka kuststationer
              som ska finnas och exakt var de ska vara. Däremot ska den lösa
              uppgiften.
            </seg>
          </u>
          <note n="a92e6e51">
            Plan- och bygglagen
          </note>
          <note type="speaker" n="73a253a8">
            Anf. 68 KARIN ÖSTRING BERGMAN (C):
          </note>
          <u who="unknown" xml:id="i-b11b6f84527420ff-0" n="846a9242">
            <seg n="0077dcf5">
              Fru talman! Min fråga går till civil- och bostadsminister Stefan
              Attefall och gäller plan- och bygglagen.
            </seg>
            <seg n="c2773abe">
              I måndags besökte jag Göteborg City Airport. På den flygplatsen
              finns förutom kommersiellt flyg även samhällsnyttiga helikoptrar
              stationerade för ambulans, polis och räddningstjänst.
            </seg>
            <seg n="07a9a25a">
              Flygplatsledningen framförde en oro att Göteborgs stad planerar
              bostäder allt närmre flygplatsen och att det på sikt kan tränga
              bort flygplatsen. De flesta klagomålen är just mot helikoptrarna.
            </seg>
            <seg n="14ad7ff8">
              Det behövs absolut fler bostäder. Men jag blir orolig om Göteborgs
              stad planerar bostäder så att de samhällsnyttiga helikoptrarna
              i Göteborg därmed riskeras.
            </seg>
            <seg n="eb55f139">
              Anser ministern att dagens plan- och bygglag tar tillräcklig
              hänsyn till de olika intressen som finns i samhället, till exempel
              mellan de intressen som jag just nämnde?
            </seg>
          </u>
          <note type="speaker" n="8972907b">
            Anf. 69 Statsrådet STEFAN ATTEFALL (KD):
          </note>
          <u who="unknown" xml:id="i-d1841ca802db0375-16" n="846a9242">
            <seg n="ee6fa01a">
              Fru talman! Plan- och bygglagen är en avvägningslagstiftning
              där man ska väga olika saker mot varandra. Ett dilemma är exempelvis
              bullret från flygplatser.
            </seg>
            <seg n="f6f8571c">
              Vad som är problemet för närvarande är att samma riksdagsbeslut
              om buller ofta tolkas på olika sätt utifrån plan- och bygglagen
              och utifrån miljöbalken och vi får olika rekommendationer från
              olika myndigheter.
            </seg>
            <seg n="1b31185e">
              Här har regeringen nu haft ett arbete i gång för att utreda hur
              vi kan få en gemensam samsyn och ibland kanske också en generösare
              tillämpning av bullerreglerna bland annat för att få bättre balans
              och samspel mellan bostadsbyggande och infrastruktur av olika
              slag.
            </seg>
            <seg n="40127b6b">
              Jag hoppas att en hel del av de frågorna kan klaras ut när vi
              lägger fram ett förslag till riksdagen under våren. Det kommer
              återigen fortsatt att bli en avvägning. Men jag tror att vi kan
              få bättre klarhet, göra det lättare för myndigheterna att väga
              saker mot varandra och göra det lättare för bostadsbyggande och
              för flyget att planera sin verksamhet i framtiden.
            </seg>
          </u>
          <note type="speaker" n="67724269">
            Anf. 70 KARIN ÖSTRING BERGMAN (C):
          </note>
          <u who="unknown" xml:id="i-b11b6f84527420ff-1" n="846a9242">
            <seg n="7d96d83d">
              Fru talman! Civil- och bostadsminister Stefan Attefall svarade
              delvis redan på min följdfråga om buller.
            </seg>
            <seg n="4661deb2">
              Buller är en viktig samhällsfråga. Vi ska ställa tuffa krav på
              att alla ska arbeta för att begränsa bullret. Samtidigt måste
              företag ges långsiktigt skydd för verksamhet för att företag ska
              våga investera och utvecklas.
            </seg>
            <seg n="2d144573">
              Anser ministern att det i dag finns tillräcklig enhetlighet mellan
              plan- och bygglagen och miljöbalken?
            </seg>
          </u>
          <note type="speaker" n="f8532756">
            Anf. 71 Statsrådet STEFAN ATTEFALL (KD):
          </note>
          <u who="unknown" xml:id="i-d1841ca802db0375-17" n="846a9242">
            <seg n="ea692433">
              Fru talman! Svaret på den frågan är nej. Jag tycker inte att
              det finns det. Tolkningar blir olika när de ska baseras på olika
              lagstiftningar.
            </seg>
            <seg n="1f6cfbba">
              Det mest absurda exemplet på detta är Helsingborgs kommun som
              har ett hamnområde som man delvis vill bygga bostäder på. När
              trafiken till den hamn som finns kvar går på vägen tillämpas Boverkets
              regelverk, och då kan man bygga bostäder här. Men när den passerar
              en järngrind blir det industribuller. Det blir en annan tolkning,
              och då blir det omöjligt att bygga bostäder fastän det är samma
              buller. Det måste vi få en enhetlighet kring.
            </seg>
            <seg n="7c763ded">
              I Linköping brottas man med en övningsflygplats för Saabs fabrik
              som skapar osäkerhet. Kan man släppa fram bebyggelse i Linköping
              som i en kommande prövning inte hotar Saabs hela etablering i
              Linköping?
            </seg>
            <seg n="50004c74">
              Det dilemmat försöker vi nu reda upp och skapa bättre ordning
              och mer tydlighet i. Jag hoppas att vi kommer en bra bit på väg
              med det beslut som jag hoppas att riksdagen kan fatta under våren.
            </seg>
            <seg n="d4eccf63">
              Riskkapitalister i vård, skola och omsorg
            </seg>
          </u>
          <note type="speaker" n="808f22f9">
            Anf. 72 LARS JOHANSSON (S):
          </note>
          <u who="Q3373277" xml:id="i-bd966d4318f59ba2-0" n="110b836c">
            <seg n="968b6aa0">
              Fru talman! Jag tänkte vända mig till Annie Lööf, som har det
              övergripande ansvaret för regeringen i dagens frågestund.
            </seg>
            <seg n="49d69011">
              Vi har under en längre tid haft en debatt om riskkapitalisternas
              intåg på den så kallade kommunala marknaden. Socialdemokraterna
              har givit tydligt besked. Vi anser inte att vi ska ha riskkapitalister
              inom skolan, äldreomsorgen och annan omsorg i kommunerna. Vi tycker
              att det är helt centralt att kvaliteten i verksamheterna ska gå
              i första hand.
            </seg>
            <seg n="3c23dd3d">
              Jag kan notera att olika statsråd från regeringens sida gör olika
              uttalanden. En del anser att man ska ha riskkapitalister, andra
              säger att man inte ska ha riskkapitalister. Min fråga till Annie
              Lööf är därför: Vad är regeringens uppfattning?
            </seg>
          </u>
          <note type="speaker" n="afe67288">
            Anf. 73 Näringsminister ANNIE LÖÖF (C):
          </note>
          <u who="Q439393" xml:id="i-d1841ca802db0375-18" n="7ace21cd">
            <seg n="49828d73">
              Fru talman! Som Lars Johansson säkert vet har Socialdemokraterna
              och Miljöpartiet tillsammans med regeringen gjort en överenskommelse
              om hur vi ser på långsiktigt ägande inom friskolevärlden. Det
              handlar om att sätta kvaliteten och långsiktigheten i fokus, inte
              driftformen. I den överenskommelsen tillåter vi aktörer att gå
              med vinst, för det är en förutsättning för mångfald. Det som Socialdemokraterna
              inte fick igenom, där vi andra tycker att det är viktigt att hålla
              emot, gäller människors möjlighet att själva få välja aktörer.
              Det tycker vi är viktigt. Vi tror inte att enskilda kommunalråd
              genom kommunalt veto ska sätta stopp för det.
            </seg>
            <seg n="13711575">
              Regeringen tycker att det är rimligt att långsiktighet och krav
              på kvalitet även finns i de andra välfärdssektorerna, till exempel
              vård och omsorg, men vi är tveksamma till att i lagtext skriva
              in riskkapitalbolag eller enskilda driftformer. Krav på långsiktighet,
              ansvarsfullhet och kvalitet är helt avgörande för en god välfärd
              framöver.
            </seg>
          </u>
          <note type="speaker" n="4ca63d93">
            Anf. 74 LARS JOHANSSON (S):
          </note>
          <u who="Q3373277" xml:id="i-bd966d4318f59ba2-1" n="110b836c">
            <seg n="6946daa5">
              Fru talman! Tack så mycket för svaret! Ja, det är riktigt att
              vi har en överenskommelse när det gäller skolan, men min fråga
              handlade om riskkapitalisternas intåg. Det gäller även andra områden
              i den kommunala verksamheten. Vår uppfattning är ganska tydlig
              på den punkten.
            </seg>
            <seg n="04103e6f">
              Jag noterar att Folkpartiet på sitt landsmöte för en kort tid
              sedan fattade beslut om att riskkapitalister inte ska finnas i
              den kommunala verksamheten. Jag har noterat att även finansministern
              sagt att riskkapitalister inte ska finnas inom kommunal välfärd.
              Därför vill jag återigen fråga: Vad har regeringen för uppfattning?
              Var står regeringen i denna mycket centrala fråga, som diskuteras
              vid köksborden lite överallt i Sverige?
            </seg>
            <seg n="7afc859d">
              Många känner oro för att regeringen är splittrad. Det vore bra
              om regeringen kunde ha en gemensam uppfattning så att vi fick
              större tydlighet i den politiska debatten.
            </seg>
          </u>
          <note type="speaker" n="2840fc9b">
            Anf. 75 Näringsminister ANNIE LÖÖF (C):
          </note>
          <u who="Q439393" xml:id="i-d1841ca802db0375-19" n="7ace21cd">
            <seg n="bcbc2acb">
              Fru talman! Jag tror inte att familjen Svensson vid sitt köksbord
              är störda eller oroade av lite olika åsikter i regeringen, utan
              de är oroliga för hur vårdköerna ser ut, för situationen inom
              hemtjänsten och för att det finns ett antal olika utövare som
              kommer hem och städar hos den äldre. Det är kvalitetsfrågor som
              jag tror att man diskuterar vid köksbordet, inte vem som står
              som ägare.
            </seg>
            <seg n="f1f54cdf">
              S:t Görans Sjukhus i Helsingfors toppar i kvalitetsrankningar.
              Dialysenheten, som har en riskkapitalägd del i Visby på Gotland,
              är en förutsättning för att kunna ha god kvalitet. Även den toppar
              rankningen. Med det vill jag säga att det inte är ägarformen som
              är det centrala, utan man ska uppfylla strikta krav på kvalitet
              och långsiktighet. Det är det mest centrala. Sedan får man gärna
              ha en privat, offentlig eller ideell kooperativ grund att stå
              på.
            </seg>
            <seg n="6ab39028">
              Från regeringens sida gillar vi den överenskommelse vi har med
              Socialdemokraterna i inom skolans värld och ser gärna att man
              tittar på det också inom andra sektorer i välfärden.
            </seg>
            <seg n="3f2afc00">
              Direktupphandling av försvarsmateriel
            </seg>
          </u>
          <note type="speaker" n="c5d6eaea">
            Anf. 76 PETER HULTQVIST (S):
          </note>
          <u who="Q3370162" xml:id="i-aa606dae4b8e6195-0" n="3d0bae91">
            <seg n="c750e6d3">
              Fru talman! Jag skulle vilja ställa en fråga till försvarsminister
              Karin Enström om direktupphandling av försvarsmateriel. I dag
              direktupphandlar vi, mot bakgrund av ett riksdagsbeslut, uppgradering
              av JAS. Vi avser att framöver göra en direktupphandling när det
              gäller ubåtarna. Det gäller nästa generations ubåtar, en förmågeökning.
              Det är försvarets förmåga och kvalitetskrav som står i centrum.
            </seg>
            <seg n="4aade1e7">
              Trots att vi gör dessa direktupphandlingar har vi inte ett beslut
              om nationella säkerhetsintressen, alltså att de klassas som nationella
              säkerhetsintressen och därmed står över EU:s upphandlingsregler.
              Så har skett i många andra länder i Europa, men inte hos oss av
              någon konstig anledning. Samtidigt pågår en liberaliseringsprocess
              på försvarsmarknaden i Europa. Det finns en undantagsparagraf,
              346, som man kan hänvisa till när man fattar beslut om väsentliga
              nationella säkerhetsintressen.
            </seg>
            <seg n="0f8d6df9">
              Varför kan vi inte ta ett beslut i riksdagen om detta, när vi
              ändå gör direktupphandlingar?
            </seg>
          </u>
          <note type="speaker" n="d78e929a">
            Anf. 77 Försvarsminister KARIN ENSTRÖM (M):
          </note>
          <u who="Q3544279" xml:id="i-d1841ca802db0375-20" n="e2d8ace0">
            <seg n="31e6cce2">
              Fru talman! För mig som försvarsminister är det viktigt att slå
              fast att det är Försvarsmaktens operativa behov som ska styra
              vilken materiel Försvarsmakten anskaffar. Vår materielförsörjningsstrategi,
              som vi varit överens om i Sveriges riksdag, bygger på ambitionen
              att, med kraven på operativ förmåga för ögonen, kunna upphandla
              försvarsmateriel till lägsta pris på en fri marknad över nationsgränserna.
            </seg>
            <seg n="786b6b62">
              Vår syn på detta är att för att få en så livskraftig och konkurrenskraftig
              europeisk försvarsindustri som möjligt, och därmed också svensk,
              ska vi tillåta konkurrens, fri marknad och öppenhet. Det är samtliga
              medlemsstater i EU överens om.
            </seg>
            <seg n="ce2b08b8">
              Det finns nu ett direktiv som styr hur försvarsmateriel ska kunna
              upphandlas, och det är under implementering.
            </seg>
          </u>
          <note type="speaker" n="3e154200">
            Anf. 78 PETER HULTQVIST (S):
          </note>
          <u who="Q3370162" xml:id="i-aa606dae4b8e6195-1" n="3d0bae91">
            <seg n="342dd4ca">
              Fru talman! Är det någonting annat än Försvarsmaktens behov och
              kvalitetskrav som ligger bakom uppgraderingen av JAS? Är det något
              annat än de behov vi har som ligger bakom tanken på att direktupphandla
              ubåtar? Jag kan aldrig tänka mig att det finns någon annan inriktning.
              Vi gör direktupphandlingar, men vi har inte beslut om nationella
              säkerhetsintressen trots att EU ger möjlighet till det. Många
              andra länder utnyttjar den möjligheten. Jag tycker att det är
              mycket konstigt. Det finns ingen logik i det.
            </seg>
            <seg n="4569a7d3">
              Dessutom har riksdagen vid ett tillfälle med bred majoritet fattat
              beslut där man uppmanar regeringen att definiera de nationella
              säkerhetsintressena. Det har inte skett. Jag tycker inte att det
              strider mot tanken på mer fri marknad att slå vakt om några kärnområden,
              strategiska vapensystem i Försvarsmakten, göra en definition av
              dem och fatta beslut. Jag begriper inte logiken i regeringens
              agerande.
            </seg>
          </u>
          <note type="speaker" n="4adcdfed">
            Anf. 79 Försvarsminister KARIN ENSTRÖM (M):
          </note>
          <u who="Q3544279" xml:id="i-d1841ca802db0375-21" n="e2d8ace0">
            <seg n="6251258c">
              Fru talman! Jag vill klarlägga att det här handlar om flera frågor
              på ett och samma område. Europeiska unionen har kommit överens
              om att vi ska ha en inre marknad. I arbetet med att fördjupa den,
              att den ska omfatta fler områden, är man nu inne i en process
              för att det ska vara en så fri och öppen marknad som möjligt även
              när det gäller försvarsmateriel. Men man har också kommit överens
              om att det måste finnas möjlighet att göra undantag där det föreligger
              väsentliga säkerhetsintressen utifrån ett nationellt perspektiv.
              Ingen har ifrågasatt den rätten. Däremot vet vi inte hur olika
              länder kommer att lyckas i hävdandet av undantagen, och därför
              har jag varit mycket tydlig i såväl kammaren som försvarsutskottet
              och EU-nämnden att det måste göras en utvärdering när direktivet
              har verkat under en längre tid.
            </seg>
            <seg n="5855bee1">
              Det viktigaste för mig som försvarsminister är att försvaret
              får den materiel som det behöver. Det får man även på en öppen
              marknad.
            </seg>
            <seg n="6cf77537">
              Regelverket för friggebodar
            </seg>
          </u>
          <note type="speaker" n="9c8e8087">
            Anf. 80 STEFAN SVANSTRÖM (KD):
          </note>
          <u who="Q6197506" xml:id="i-d1841ca802db0375-22" n="5a0fffd0">
            <seg n="93ec877c">
              Fru talman! Jag har en fråga till civil- och bostadsminister
              Stefan Attefall.
            </seg>
            <seg n="98c94575">
              Regeringen har under denna mandatperiod under kristdemokratisk
              ledning arbetat med att minska regelkrångel och snabba upp processer
              som förhindrar eller fördröjer bostadsbyggandet och därmed kraftigt
              förbättrat förutsättningarna för att möta den skriande bostadsbrist
              som sedan länge råder runt om i landet.
            </seg>
            <seg n="8d251851">
              I veckan kunde vi höra om ännu ett initiativ, nämligen att öka
              storleken på den så kallade friggeboden. Det är mycket lovvärt,
              tycker jag. Friggeboden är en viktig frihetsreform för egnahemsägare
              och utvinning av den friheten kommer, allt annat lika, självklart
              att kunna öka den samlade bostadsytan i landet. Det skulle också
              ge nya möjligheter att kunna erbjuda fler mindre bostäder till
              exempelvis studenter och andra unga eller ge mer plats till hemmavarande
              barn, till familjer som växer.
            </seg>
            <seg n="8c3484a1">
              Hur ser bostadsministern på tidsplanen för den första större
              friggeboden, när kan den byggas? Vilken roll tror bostadsministern
              att friggeboden kan få i kampen mot bostadsbristen?
            </seg>
          </u>
          <note type="speaker" n="7ceac53f">
            Anf. 81 Statsrådet STEFAN ATTEFALL (KD):
          </note>
          <u who="unknown" xml:id="i-d1841ca802db0375-23" n="846a9242">
            <seg n="c3c01639">
              Fru talman! Det är som Stefan Svanström säger en frihetsfråga
              för vanliga människor – småhusägare, sommarstugeägare och andra
              – att kunna bygga sig en stuga. Det är en komplementbyggnad, och
              det ska vara ett visst avstånd till grannens tomtgräns, för annars
              måste man ha tillstånd av grannarna. Jag tror att det är viktigt
              att vi kan utvidga det här så mycket som möjligt. Samtidigt ska
              man ta hänsyn till andra faktorer. Det kan handla om hur hög stugan
              får bli, för storlek och höjd hänger ihop i viss mån, och det
              handlar också självklart om att det ska vara enkla villkor för
              att bygga. Ju enklare villkor, desto större frihet.
            </seg>
            <seg n="ffe6b065">
              Nu har vi gått med ett snabbuppdrag till Boverket och bett dem
              att titta på hur man kan öka det här. Kan man öka till 20 kvadratmeter
              eller kanske till och med mer än 20 kvadratmeter? Och vilka övriga
              regeländringar behöver man göra? Vi hoppas få ett svar till jul,
              så att vi kan göra en snabb remissomgång och presentera ett regeringsförslag
              senast i mars månad för att det därmed ska kunna fattas beslut
              här under vårriksdagen. Det är vår ambition.
            </seg>
          </u>
          <note type="speaker" n="98908982">
            Anf. 82 STEFAN SVANSTRÖM (KD):
          </note>
          <u who="Q6197506" xml:id="i-d1841ca802db0375-24" n="5a0fffd0">
            <seg n="1271a81a">
              Fru talman! Jag delar den ambitionen och hoppas att vi kan få
              se några nya friggebodar byggas nu i sommar – om de nu ska kallas
              friggebodar. Namnet friggebod kommer ju från en av dina företrädare,
              bostadsminister Birgit Friggebo, som 1979 föreslog att man skulle
              få bygga enklare byggnader upp till tio kvadratmeter utan bygglov.
              Men om det här förslaget nu blir verklighet är det ju andra gången
              som alliansregeringen utvidgar rätten att bygga den här typen
              av byggnader.
            </seg>
            <seg n="782997ad">
              När upphör det här att vara friggebodar, och finns det skäl att
              i det här läget överväga ett annat namn? Exempelvis kan man kalla
              den Attefallboden eller Perboden efter din statssekreterare Ulf
              Perbo, eller kanske friboden rent av, eftersom det här ju i grunden
              är en frihetsreform.
            </seg>
          </u>
          <note type="speaker" n="e72d9d17">
            Anf. 83 Statsrådet STEFAN ATTEFALL (KD):
          </note>
          <u who="unknown" xml:id="i-493bb2cf0b950ab0-1" n="846a9242">
            <seg n="d7bc29af">
              Fru talman! Vad namnet ska vara får nog andra bedöma. Men jag
              tror att det är riktigt att vi behöver vidga den här friheten.
              Det är ingen slump att det är borgerliga regeringar av olika slag
              som har tagit steg för att öka det här. Noterbart är att det var
              en borgerlig regering som införde detta. Vi har genomfört en smärre
              utökning av ytan, och nu försöker vi att ta ett nytt kliv. De
              här initiativen kommer inte under andra regeringar än borgerliga
              regeringar. Det är för att vi tror att vi ska ha så enkla regler
              som möjligt. Det ska bara vara om man upplever att det verkligen
              kan skada ett allmänt intresse eller vara ett problem för grannarna
              som man måste ha restriktioner. I övrigt måste man vidga friheten
              så mycket som möjligt.
            </seg>
            <seg n="280a7a12">
              De förslag vi tänker presentera nu innebär att det kommer att
              bli en större yta. Hur stor den blir får vi avvakta med tills
              vi har sett snabbutredningen hos Boverket och hört vad remissinstanserna
              har att säga. Men vi har också en del andra bygglovsbefriade åtgärder
              på lut. Vi kommer att komma med ett antal förslag för att vidga
              friheten för vanliga människor. Det kan bli ett värdefullt tillskott
              till människors bostadsytor. Jag tror inte att det i sig kommer
              att lösa bostadsbristen, men däremot avlastas byggnadsnämnderna
              från en massa småärenden och kan i stället lägga krutet på detaljplaner
              och annat som behövs för att lösa bostadsbristen.
            </seg>
            <seg n="09a45367">
              Synen på ideella föreningar som företag
            </seg>
          </u>
          <note n="d85d9cd2">
            Anf. 84 GUNILLA CARLSSON i Hisings Backa (S):
          </note>
          <u who="unknown" xml:id="i-18647e8c2fde3a4d-1" n="846a9242">
            <seg n="b6c08eec">
              Fru talman! I helgen kunde man läsa en debattartikel på DN Debatt
              som åtta representanter för ideella föreningar i Sverige hade
              skrivit. De lyfte fram sin oro över att deras ideella verksamhet
              alltmer av olika myndigheter behandlas som företag eller näringsverksamheter.
            </seg>
            <seg n="f9128fe6">
              De tog bland annat upp följande frågor: att Marknadsdomstolen
              hävdade i ett ärande rörande Svenska Bilsportförbundet att bilsportföreningar
              likställs med privata tävlingsarrangörer, att kommuner har svårt
              att skilja på myndighetsutövning och ideella jourers arbete samt
              att Livsmedelsverket betraktar idrottsföreningars korvförsäljning
              på matcher och cuper som livsmedelsföretag. Detta är bara några
              exempel.
            </seg>
            <seg n="36b935a6">
              De gav också en uppmaning till regeringen att tillsätta en parlamentarisk
              utredning med uppgift att titta på den här problematiken.
            </seg>
            <seg n="f90804ea">
              Är kulturministern beredd att tillsätta en sådan parlamentarisk
              utredning?
            </seg>
          </u>
          <note type="speaker" n="5a9901e0">
            Anf. 85 Kultur- och idrottsminister LENA ADELSOHN LILJEROTH (M):
          </note>
          <u who="Q297821" xml:id="i-493bb2cf0b950ab0-2" n="83178c41" next="i-18647e8c2fde3a4d-2">
            <seg n="0b947cca">
              Fru talman! Vi har en fortlöpande dialog med representanter för
              Riksidrottsförbundet men även med scoutrörelsen och andra som
              hade skrivit under den här artikeln. Vi är väl medvetna om den
              situation som de har haft och det mål som till och med har varit
              uppe i Marknadsdomstolen när det gäller Bilsportförbundet, som
              jag ju av olika skäl inte ska ha synpunkter på.
            </seg>
            <seg n="0429b329">
              Jag vet också att man ser med oro på att man tappar föreningsmedlemmar.
              Vi har under alliansregeringen ökat det ekonomiska stödet till
              idrottsrörelsen med en halv miljard per år och också givit stabila
              villkor. Men det är möjligt att vi också kommer att se över den
              situation som man nu tycker sig se, att det finns ett hot mot
              föreningsmodellen. Men det får jag i så fall återkomma till, för
              det är inte en fråga bara för mig, och artikeln är bara några
              dagar gammal.
            </seg>
          </u>
          <note n="16f9095e">
            Anf. 86 GUNILLA CARLSSON i Hisings Backa (S):
          </note>
          <u who="Q297821" xml:id="i-18647e8c2fde3a4d-2" n="83178c41" prev="i-493bb2cf0b950ab0-2">
            <seg n="74fb080c">
              Fru talman! Tack för svaret, kulturministern! Vi socialdemokrater
              ser också den här perspektivförskjutningen som har uppstått för
              de ideella föreningarna och precis det här som de tar upp i artikeln.
              Vi har ju i Sverige en tradition med ett starkt föreningsliv,
              och det tycker jag att vi ska värna och vara rädda om.
            </seg>
            <seg n="22de2f91">
              När det gäller de här frågeställningarna som kommer upp delar
              vi oron, och vi socialdemokrater har i vår budgetmotion ett förslag
              om att vi vill se över det här. Men vi har också sagt att förslaget
              att man tillsätter en parlamentarisk utredning är bra. Jag tycker
              att det är synd att kulturministern inte riktigt delar den uppfattningen.
              Hon är i alla fall inte tydlig här i kammaren i dag med att hon
              skulle vilja ha en sådan utredning.
            </seg>
            <seg n="b7c51df8">
              Jag tycker att regeringen ska följa de här organisationernas
              uppmaning och tillsätta en utredning. Om inte annat tycker jag
              att det är viktigt att man tittar på de här frågorna. De ideella
              organisationerna och deras verksamhet ska vi värna och vara otroligt
              rädda om, och vi ska möjliggöra att de kan fortsätta.
            </seg>
          </u>
          <note type="speaker" n="d6e6b74a">
            Anf. 87 Kultur- och idrottsminister LENA ADELSOHN LILJEROTH (M):
          </note>
          <u who="Q297821" xml:id="i-d1841ca802db0375-25" n="83178c41">
            <seg n="5f0dcbd3">
              Fru talman! Jag delar uppfattningen att det civila samhället
              är otroligt viktigt. Det gäller inte bara idrottsrörelsen med
              sina tre miljoner medlemmar, utan det gäller även hembygdsrörelsen
              och många andra som gör en ovärderlig insats, inte bara om man
              räknar om det till pengar utan också när det gäller vad det betyder
              för människor att vara engagerade.
            </seg>
            <seg n="928f7348">
              När det gäller den konkreta frågan om vi är beredda att tillsätta
              en utredning är det lite tidigt att ställa den. Det är mindre
              än en vecka sedan artikeln var inne i tidningen. Men vi har en
              fortlöpande dialog med Riksidrottsförbundet, och de har tidigare
              varit tydliga med att de vill ha armlängds avstånd till politiken.
              Det här är i så fall i någon mening en perspektivförskjutning.
              Men självfallet ska vi diskutera det här med dem, för vi är också
              angelägna om att idrottsrörelsen och det civila samhället ska
              ha en stark ställning.
            </seg>
            <seg n="076501c1">
              Skattesänkningarna och jobben
            </seg>
          </u>
          <note type="speaker" n="496d931d">
            Anf. 88 PETER PERSSON (S):
          </note>
          <u who="Q6043655" xml:id="i-dcac1c909e46a922-0" n="b17fd230">
            <seg n="c81bae2d">
              Fru talman! Min fråga är till Annie Lööf och rör regeringens
              misslyckade jobbpolitik. Det stora problemet i vårt land i dag
              är en massarbetslöshet som biter sig fast. 260 000 arbetslösa
              vid regeringsskiftet 2006 har blivit en bit över 400 000 i dag.
              Långtidsarbetslösheten är svår.
            </seg>
            <seg n="07b73b45">
              Regeringen har ensidigt sagt att skattesänkningar skulle lösa
              jobbkrisen. Så kom det första, andra, tredje, fjärde och femte
              jobbskatteavdraget, och arbetslösheten ökar hela tiden. Nu diskuterar
              riksdagen intensivt en ytterligare skattesänkning på 3 miljarder
              för dem med högre inkomster, en så kallad skiktförändring.
            </seg>
            <seg n="7135e780">
              Jag undrar: Vilken jobbeffekt anser regeringen att denna skattesänkning,
              de nya 3 miljarderna, ger?
            </seg>
          </u>
          <note type="speaker" n="86409c53">
            Anf. 89 Näringsminister ANNIE LÖÖF (C):
          </note>
          <u who="Q439393" xml:id="i-d1841ca802db0375-26" n="7ace21cd">
            <seg n="f5149b21">
              Fru talman! Sverige behöver fler jobb. Jobb trillar inte ned
              från himlen eller skapas ur tomma intet. Jobb skapas av företagare
              som vågar och vill växa. När vi frågar företagare vad de vill
              se för förutsättningar för att skapa fler jobb säger de: sänkta
              arbetsgivaravgifter. Här vill Socialdemokraterna exempelvis tredubbla
              arbetsgivaravgiften för att ha unga anställda. Företagarna säger
              att de vill ha enklare regler. Här vill Socialdemokraterna införa
              månadsuppgiftslämning för landets alla småföretagare. Företagarna
              säger också att de vill ha en gedigen lärlingsutbildning. Det
              är någonting som alliansregeringen återinförde under den förra
              mandatperioden och som på sikt kommer att stärka samarbetet mellan
              näringslivet och skolan.
            </seg>
            <seg n="91304ec9">
              Vi har gjort en rad reformer som har jobbeffekt. Vilken jobbeffekt
              som skiktgränsen ger kan Peter Persson läsa i den budgetproposition
              som finns. Men det som är anmärkningsvärt i riksdagens diskussion
              i dag handlar om att de nya Socialdemokraterna helt har övergivit
              ansvarsfullhet och bryter mot det budgetpolitiska ramverket som
              S och C jobbade fram för 20 år sedan.
            </seg>
          </u>
          <note type="speaker" n="b73ede60">
            Anf. 90 PETER PERSSON (S):
          </note>
          <u who="Q6043655" xml:id="i-dcac1c909e46a922-1" n="b17fd230">
            <seg n="b2ce7eef">
              Fru talman! Jag kan läsa budgetpropositionen. Det hade varit
              bra om Annie Lööf också hade svarat på min fråga. Jobbeffekten
              är noll för en skattesänkning på 3 miljarder kronor. Alltså drivs
              regeringen av ett annat nit än att skattesänkningarna skapar jobb.
              De skapar också ett annat samhälle med neddragningar i välfärden
              och en orättvis inkomstfördelning.
            </seg>
            <seg n="8fea443e">
              Jobbeffekten är noll. Ändå är regeringen beredd att driva igenom
              nya skattesänkningar, som skapar ny orättvis inkomstfördelning,
              med 50 lånade miljarder. Det, Annie Lööf, är ansvarslöst och manifesterar
              er skattepolitik som går ut på alltid mer aldrig nog med skattesänkningar.
              Det leder inte till nya jobb men till nya orättvisor och ansvarslöshet.
            </seg>
          </u>
          <note type="speaker" n="18481311">
            Anf. 91 Näringsminister ANNIE LÖÖF (C):
          </note>
          <u who="Q439393" xml:id="i-493bb2cf0b950ab0-3" n="7ace21cd" next="i-18647e8c2fde3a4d-3">
            <seg n="eabaed7a">
              Fru talman! Ansvarslöshet, säger Peter Persson. För ett antal
              år sedan höjde den socialdemokratiska regeringen skiktgränsen
              för statlig inkomstskatt i ungefär samma konjunkturella läge som
              i dag, vid två tillfällen. Det motiverade man då med att det skulle
              öka konsumtionen och få i gång ekonomin i det svåra konjunkturella
              läge som Sverige då befann sig i. Menar Peter Persson att det
              var total ansvarslöshet från den dåvarande socialdemokratiska
              regeringen?
            </seg>
            <seg n="a4022855">
              Bättre kan Socialdemokraterna än att bryta praxis för budgetregelverk
              som instiftades för 30 år sedan för att Sverige skulle ha stabila
              statsfinanser. Bättre kan Socialdemokraterna än att fara med osanning
              om att det skulle vara ansvarslöst att få i gång en lågkonjunktur,
              som vi nu är inne i, att göra den bättre, att öka konsumtionen
              och att se till att fler människor får mer pengar i plånboken.
              Bättre kan ni, socialdemokrater!
            </seg>
          </u>
          <note n="5ce41e83">
            Anf. 92 FÖRSTE VICE TALMANNEN:
          </note>
          <u who="Q439393" xml:id="i-18647e8c2fde3a4d-3" n="7ace21cd" prev="i-493bb2cf0b950ab0-3">
            <seg n="e9f42f45">
              Detta var det sista replikskiftet i denna frågestund. Jag tackar
              alla deltagare.
            </seg>
            <seg n="177af22d">
              Återupptagna förhandlingar
            </seg>
          </u>
          <note n="881f1616">
            Ajournering
          </note>
          <note n="1eb8a84e">
            Kammaren beslutade kl. 15.01 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="370671a6">
            Förhandlingarna återupptogs kl. 16.00.
          </note>
          <note n="87420cca">
            8 § Beslut om ärenden som slutdebatterats den 20 november
          </note>
          <note n="032f2f17">
            Punkt 5
          </note>
          <note n="4f0d49ee">
            Punkt 6
          </note>
          <note n="721e2f2b">
            Punkt 7
          </note>
          <note n="d55957af">
            Punkt 8
          </note>
          <note n="8b4ec78d">
            Punkt 11
          </note>
          <note n="fa346baa">
            Punkt 15
          </note>
          <note n="5e8229a9">
            Punkt 20
          </note>
          <note n="c1a1a8ad">
            Punkt 21
          </note>
          <note n="3bfd7003">
            Övriga punkter
          </note>
          <note n="d1b9cbc9">
            9 § Beslut om ärenden som slutdebatterats vid dagens sammanträde
          </note>
          <note n="0580f046">
            Punkt 1
          </note>
          <note n="eb45d7a0">
            Punkt 2
          </note>
          <note n="fca1e483">
            10 § Anmälan om interpellationer
          </note>
          <note n="deab0550">
            Följande interpellationer hade framställts:
          </note>
          <note n="94085514">
            den 21 november
          </note>
          <note n="4f9eef01">
            Ylva Johansson
          </note>
          <note n="2bd24231">
            Shadiye Heydari
          </note>
          <note n="aef994bb">
            Kerstin Nilsson
          </note>
          <note n="a24b0fb1">
            Johan Andersson
          </note>
          <note n="3f657804">
            Patrik Björck
          </note>
          <note n="541ca89a">
            Olle Thorell
          </note>
          <note n="bc8d01b5">
            Pyry Niemi
          </note>
          <note n="71b22694">
            Ali Esbati
          </note>
          <note n="8f79350f">
            Amineh Kakabaveh
          </note>
          <note n="95977612">
            Jens Holm
          </note>
          <note n="1fdf47ea">
            Hillevi Larsson
          </note>
          <note n="1fdf47ea">
            Hillevi Larsson
          </note>
          <note n="2c88a70c">
            Torbjörn Björlund
          </note>
          <note n="2bd24231">
            Shadiye Heydari
          </note>
          <note n="d7e8aff4">
            Interpellationerna redovisas i bilaga som fogats till riksdagens
            snabbprotokoll tisdagen den 26 november.
          </note>
          <note n="cb01faba">
            11 § Anmälan om frågor för skriftliga svar
          </note>
          <note n="30e79634">
            Följande frågor för skriftliga svar hade framställts:
          </note>
          <note n="94085514">
            den 21 november
          </note>
          <note n="2c88a70c">
            Torbjörn Björlund
          </note>
          <note n="882dd757">
            Anita Brodén
          </note>
          <note n="858a6dca">
            Christer Engelhardt
          </note>
          <note n="b3d26a1a">
            Clas-Göran Carlsson
          </note>
          <note n="f99bb109">
            Frågorna redovisas i bilaga som fogats till riksdagens snabbprotokoll
            tisdagen den 26 november.
          </note>
          <note n="ec722668">
            12 § Kammaren åtskildes kl. 16.09.
          </note>
          <note n="7d4d8265">
            Förhandlingarna leddes
          </note>
          <note n="95a3acca">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
