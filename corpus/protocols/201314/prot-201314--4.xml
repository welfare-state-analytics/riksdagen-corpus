<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--4</head>
          <docDate when="2013-09-19 00:00:00">2013-09-19 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:4
          </note>
          <note>
            Torsdagen den 19 september
          </note>
          <note>
            Kl. 12:00 - 16:11
          </note>
          <note>
            1 § Anmälan om ny riksdagsledamot
          </note>
          <note>
            Följande berättelse från Valprövningsnämnden upplästes och lades
            till handlingarna:
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Betty Malmberg (M) utsetts till ny ledamot av riksdagen
            fr.o.m. den 18 september 2013 sedan Gunilla Carlsson (M) avsagt
            sig uppdraget.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Marianne Eliason
          </note>
          <note>
            /Mattias Andersson
          </note>
          <note>
            sekreterare
          </note>
          <note>
            2 § Anmälan om ersättare för statsråd
          </note>
          <note>
            Förste vice talmannen anmälde att Lolo Lindström (M) inträtt
            som ersättare för arbetsmarknadsminister Elisabeth Svantesson
            (M) från och med den 19 september tills vidare.
          </note>
          <note>
            3 § Anmälan om återtagande av plats i riksdagen
          </note>
          <note>
            Förste vice talmannen meddelade att Julia Kronlid (SD) skulle
            återta sin plats i riksdagen från och med den 25 september, varigenom
            uppdraget som ersättare skulle upphöra för Olle Larsson (SD).
          </note>
          <note>
            4 § Meddelande om allmänpolitisk debatt
          </note>
          <note>
            Förste vice talmannen meddelade att ett meddelande om allmänpolitisk
            debatt från måndagen den 14 oktober kl. 10.00 till onsdagen den
            16 oktober hade delgetts kammarens ledamöter.
          </note>
          <note>
            5 § Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            den 13 november
          </note>
          <note>
            den 12 november
          </note>
          <note>
            6 § Försvarsmakten och vissa miljöfrågor
          </note>
          <note type="speaker">
            Anf. 1 ANNA-LENA SÖRENSON (S):
          </note>
          <note>
            Fru talman! I dag debatterar vi försvarsutskottets betänkande
            13 om Försvarsmakten och vissa miljöfrågor. I betänkandet behandlas
            motioner som väckts under allmänna motionstiden och som handlar
            om Försvarsmaktens miljöarbete och den miljöpåverkan som myndighetens
            verksamhet har.
          </note>
          <note>
            Fru talman! Utskottet har föreslagit att samtliga motioner ska
            avslås. Från Socialdemokraterna har vi ingen reservation mot detta
            förslag, men vi har ett särskilt yttrande som i första hand berör
            punkt 2 om övning och skjutfält och i någon mån också punkt 3
            om vindkraft.
          </note>
          <note>
            Motionerna som behandlas i betänkandet utrycker mycket av den
            oro som många människor känner vid de planerade utökningarna av
            övningsskjutningar som Försvarsmakten planerar vid vissa vattendrag.
          </note>
          <note>
            Jag har själv tagit del av hur många människor som bor på östra
            sidan om Vättern känner inför denna utökning. De hyser stor fruktan
            för att kvaliteten på dricksvattnet ska försämras eller till och
            med förgiftas av blyet, och de är rädda för att stora tillgångar
            i natur- och kulturvärden ska gå förlorade om antalet dagar med
            flygbuller vid sjön ökar. Många människor hänvisar också till
            att Vättern i dag är riksintresse för ett antal viktiga områden.
          </note>
          <note>
            Socialdemokraterna har i riksdagen föreslagit att särskilt viktiga
            ytvattentäkter ska betraktas som riksintressen och därmed ställas
            mot andra riksintressen såsom totalförsvarets vid en prövningsprocess.
            Så sker alltså inte i dag.
          </note>
          <note>
            Fru talman! Vi socialdemokrater är medvetna om att Försvarsmaktens
            krav på att utöka övningsskjutningarna är under prövning enligt
            miljöbalken och förordningen om miljöfarlig verksamhet och att
            det är länsstyrelsen i första instans och regeringen i andra instans
            som prövar ärendena. Vi från Socialdemokraterna respekterar de
            processer som pågår och avvaktar resultaten av dem.
          </note>
          <note>
            Vi har inte heller någon ambition att ställa krav på förändringar
            av Försvarsmaktens uppdrag, utan vi noterar det behov som man
            har angett om att utöka sin övningsverksamhet.
          </note>
          <note>
            Däremot vill vi gärna understryka hur viktigt det är med en dialog
            mellan Försvarsmakten och berörda invånare. Vi vill värna om att
            försvaret har en bred och djup förankring hos svenska folket,
            och därför bör Försvarsmakten kommunicera sitt uppdrag och sina
            behov av övningar på ett förtroendefullt sätt med medborgarna.
            År 2013 går det inte an att bara peka med hela handen och säga
            att det ska vara på detta sätt. Försvarsmakten är en samhällsaktör
            med ett mycket speciellt och viktigt uppdrag. Därför är det extra
            viktigt att man har en dialog med svenska medborgare och skattebetalare.
          </note>
          <note>
            Fru talman! Det är regeringen som styr landet och sina myndigheter.
            Vi anser att det är mycket angeläget att regeringen i sina regleringsbrev
            till Försvarsmakten ställer krav på att kommunikationsplaner upprättas
            och genomförs inför så stora förändringar som denna typ av skjutövningar
            är.
          </note>
          <note>
            En god och förtroendefull dialog bör också ske inför yttrandena
            om att inte tillåta vindkraftverk i närheten av särskilt känsliga
            områden. Detta bör regeringen också beakta i regleringsbrevet
            till försvarsmyndigheten.
          </note>
          <note type="speaker">
            Anf. 2 ANDERS HANSSON (M):
          </note>
          <note>
            Fru talman! I detta betänkande behandlas motioner från allmänna
            motionstiden under tre egentliga områden. Det handlar om det miljöarbete
            som Försvarsmakten bedriver, frågor kring övnings- och skjutfält
            samt byggande av vindkraftverk i närheten av militära intressen.
            Jag tänkte beröra alla dessa områden i tur och ordning.
          </note>
          <note>
            På Försvarsmaktens hemsida hittar man direkt de ledord som Försvarsmakten
            arbetar med kring miljöfrågorna. Där kan man läsa: Att arbeta
            på ett miljömedvetet sätt är fundamentalt för Försvarsmakten.
            Verksamheten har en påverkan på miljön, och det är av största
            vikt att myndigheten tar ansvar för detta. Miljömedvetenhet genomsyrar
            hela organisationen, från generaldirektörens planering av verksamheten
            till de dagliga övningarna på förbanden.
          </note>
          <note>
            Riksdagen har antagit 16 nationella miljökvalitetsmål som gäller
            olika miljöfrågor, till exempel luftkvalitet, försurning av vattendrag
            och biologisk mångfald. Målen ska vara uppnådda år 2020.
          </note>
          <note>
            För att Försvarsmakten ska göra vad den kan för att nå dessa
            mål har man satt upp tre egna miljömål. Dessa mål sattes upp 2012
            och ska vara uppnådda 2015. De gäller minskad energiförbrukning,
            miljöanpassade upphandlingar och miljöhänsyn vid övningar och
            insatser. För att Försvarsmakten ska nå målen har direktivet gått
            ut till alla som jobbar i organisationen, från soldater och sjömän
            som planerar och deltar i övningar till dem som administrativt
            bokar resor eller upphandlar materiel. Dessa personer ska alltid
            arbeta med miljön i åtanke.
          </note>
          <note>
            Under ledorden värt att försvara, värt att bevara lämnar Försvarsmakten
            varje år en utförlig miljöredovisning som visar på den stora kraft
            och det engagemang som man lägger på att i sin verksamhet minimera
            den påverkan som Försvarsmakten har på natur och miljö. Av redovisningen
            framgår att Försvarsmakten till exempel minskat sin elförbrukning
            med 2 procent jämfört med 2011 och 4 procent jämfört med 2010.
            Vidare framgår att CO2-utsläppen stadigt minskar.
          </note>
          <note>
            År 2010 reviderade Försvarsmakten sin egen miljöhandbok, och
            den tar sin utgångspunkt i långsiktigt miljöansvar och hållbarhet.
          </note>
          <note>
            Från och med 2012 arbetar Försvarsmakten med miljöledning enligt
            ISO 14001 på ett övergripande plan. Detta innebär att verksamheten
            nu är inkluderad inom miljöledningssystemet i syfte att kunna
            bryta ned siffror så att de kan bli mätbara, tidsatta och accepterade
            inom organisationen.
          </note>
          <note>
            Försvarsmaktens engagemang kring miljöfrågorna stannar inte heller
            vid landsgränser, utan det integreras också i allehanda internationella
            försvarsmiljöprojekt och insatser. Sveriges försvarsmakt har även
            varit ledande vid framtagandet av ett EU-koncept för miljöverksamhet
            vid EU-ledda insatser.
          </note>
          <note>
            Försvarsmakten har vidare tillsammans med Finland och USA tagit
            fram en miljöhandbok, Environmental Guidebook for Military Operations
            , och även ett miljöutbildningspaket som ska tjäna som stöd till
            de olika ländernas truppbidrag.
          </note>
          <note>
            Således tas miljöfrågorna inom Försvarsmakten på största allvar.
            Miljöarbetet är under ständig utveckling, vilket inte minst Försvarsmaktens
            egen framtagna miljöpolicy visar.
          </note>
          <note>
            Fru talman! Betänkandet tar även upp frågor kring Försvarsmaktens
            användning av landets skjutfält och övningsfält. Försvarsmakten
            genomgår nu en förändring från tidigare invasionsförsvar till
            ett modernt insatsförsvar. Plikt har ersatts av frivillighet.
            Försvarsreformen kommer att ge Sverige 28 000 heltids- och deltidsanställda
            soldater, och därtill kommer 22 000 soldater att vara aktiva inom
            de nationella skyddsstyrkorna.
          </note>
          <note>
            Kraven från soldaterna ligger inte bara på god utbildning, bra
            ledarskap och modern materiel utan också på möjligheten till regelbunden
            övning för att kunna utföra sitt arbete på bästa möjliga sätt
            och möta de utmaningar som olika typer av terräng och klimatförhållanden
            innebär för stridsföringen. Försvarsmakten bestämmer själv behovet
            av och numerären för övnings- och skjutfält samt var och när förbanden
            ska utbildas och öva.
          </note>
          <note>
            I dag har Försvarsmakten ungefär ett hundra övnings- och skjutfält
            samt vissa skjutbanor. De sträcker sig från Ystad i Söder till
            Kiruna i norr och från Stockholms skärgård till Göteborgs skärgård.
            Försvarsbesluten år 2000 och 2004 har båda påtalat den centrala
            betydelsen av övnings- och skjutfält för att utbilda befintliga
            och framtida insatsorganisationer. Det poängterades också att
            Försvarsmakten behövde ha möjlighet att öva i olika naturtyper,
            terräng och klimatförhållanden.
          </note>
          <note>
            Försvarsbesluten påtalade även vikten av att Försvarsmakten såg
            över vilka fält de ansåg nödvändiga att bevara inför framtida
            utmaningar. Efter denna översyn har ca 65 fält lagts ned, och
            som jag tidigare nämnt återfinns i dag ungefär hundra fält. Det
            är fält som Försvarsmakten har ansett nödvändiga för att kunna
            leverera den kvalitet på soldater och personal som riksdagen har
            bestämt.
          </note>
          <note>
            Med en mer aktiv försvarsmakt som övar regelbundet kommer dock
            övnings- och skjutfält att oftare tas i anspråk och användas.
            När det gäller de boende i närområdena tycker jag att man ska
            vara ödmjuk inför att detta faktiskt kan innebära högre ljudnivåer
            än vanligt och fler restriktioner för tillträde vid olika tillfällen,
            till exempel. Här ligger, precis som min kollega från Socialdemokraterna
            sade tidigare, ett stort ansvar på Försvarsmakten att ha en god
            kommunikation till eller dialog med de närboende avseende när,
            var, hur och varför man övar.
          </note>
          <note>
            Möjligheten till bra övnings- och skjutområden för våra soldater
            är en förutsättning för att vi ska kunna ge den bästa utbildningen
            till våra soldater.
          </note>
          <note>
            Vid Försvarsmaktens övningar gäller hänsynsreglerna i miljöbalken.
            Innan en övning genomförs gör Försvarsmakten en miljöriskbedömning
            av de olika övningsmomenten. Syftet är klart: minsta möjliga miljöpåverkan.
          </note>
          <note>
            Försvarsmaktens övnings- och skjutfält är prövningspliktiga enligt
            miljöbalken. När Försvarsmakten lämnat in sin ansökan görs en
            miljöprövning där alla berörda får möjlighet att lämna sina synpunkter
            vad avser ett enskilt övnings- eller skjutfält. Försvarsmaktens
            behov ställs mot värnandet av miljön och påverkan på människors
            vardag. Länsstyrelsen är första prövningsinstans. Beslut kan därefter
            överklagas till mark- och miljödomstolen, som med ett eget yttrande
            ska överlämna ärendet till regeringen för prövning.
          </note>
          <note>
            Tillståndet man söker kan gälla antalet dygn man under ett år
            får skjuta eller spränga under, antalet skott som får avlossas
            eller mellan vilka tidpunkter på dagen eller natten som skjutning
            eller övning må genomföras. Värt att nämna i detta sammanhang
            är att den ansökan Försvarsmakten lämnar in avseende till exempel
            antal skott är definitiv. Om Försvarsmakten önskar få tillstånd
            för ytterligare antal skott måste hela tillståndsförfarandet genomföras
            igen. Av denna anledning tar Försvarsmakten oftast så kallad höjd
            i sina tillståndsansökningar för eventuell utökad verksamhet,
            gemensamma övningar med andra länder och så vidare.
          </note>
          <note>
            Försvarsmakten har gjort bedömningen att de övnings- och skjutfält
            som finns kvar i Sverige är nödvändiga för att vi ska kunna bidra
            till den bästa möjliga utbildningen av soldater som ska försvara
            vårt land och våra intressen. Jag känner stort förtroende för
            Försvarsmakten och dess bedömning i denna fråga, och det hoppas
            jag att alla i Sveriges riksdag gör.
          </note>
          <note>
            I detta betänkande berörs också uppförande av ny vindkraft på
            områden som Försvarsmakten bedömt vara vitala för sin verksamhet.
            Det kan röra sig om uppförande av vindkraftverk i anslutning till
            radarstationer, flygplatser eller andra övningsområden.
          </note>
          <note>
            Fru talman! Försvarsmakten representerar ett riksintresse, nämligen
            rikets försvar – Sveriges försvar, vårt totalförsvar. Vindkraften
            representerar också ett intresse, nämligen att vi ska kunna ha
            en elförsörjning som består av mestadels förnybar energi. Det
            är två intressen som står mot varandra. Det är ingen lätt situation,
            men den måste hanteras.
          </note>
          <note>
            Med den kunskapen ska man veta att Försvarsmakten framfört att
            endast ca 10 procent av Sveriges yta berörs av riksintresset och
            därmed inte bör användas till bland annat vindkraft. 90 procent
            är så att säga mer öppet. En särskild återrapportering från Försvarsmakten
            avseende vind- och vågkraft gjordes dessutom i årsredovisningen
            för 2011. Myndigheten konstaterade där att Försvarsmakten i mer
            än 80 procent av ärendena inte har ansett att vindkraftsutbyggnaden
            har stridit mot totalförsvarsintresset och därför inte haft någonting
            att erinra.
          </note>
          <note>
            Vindkraft kan påverka Försvarsmaktens verksamhet. Av flygsäkerhetsskäl
            får det inte finnas höga objekt, till exempel telemaster och vindkraftverk,
            vid flygplatser. Runt de militära baserna, vid radarmaster etcetera
            är kravet på hinderfrihet starkt. Det är viktigt att Försvarsmakten
            informerar berörda aktörer för att öka kunskapen om hur vindkraften
            påverkar myndighetens verksamhet, ger tydliga motiveringar när
            myndigheten avstyrker en vindkraftsetablering samt anger områden
            där det inte föreligger någon konflikt med försvarsintresset –
            detta för att underlätta möjligheten att nå den nationella planeringsramen
            för vindkraft.
          </note>
          <note>
            Ökad förståelse och dialog för att möjliggöra samexistens måste
            vara målet för såväl Försvarsmakten som kommuner och vindkraftsbranschen.
          </note>
          <note>
            Fru talman! Slutligen tas även frågan om möjligheten att förbjuda
            vindkraftsetableringen kring nedlagda Bas 90-flygbaser upp i betänkandet.
            Dessa baser har enligt Försvarsmaktens bedömning avvecklas till
            följd av kalla krigets slut och ett förändrat världsläge. Någon
            aktuell omvärldsanalys som skulle ge anledning att återinföra
            bas 90-systemet föreligger inte, även om det självfallet är svårt
            för oss att sia om framtiden.
          </note>
          <note>
            Aktiva flygbaser kan med fog anses vara ett riksintresse och
            därmed mer förståeligt omfattas av det tidigare nämnda stoppet
            för nyetablering av vindkraft. Nedlagda baser kan inte skäligen
            anses falla under riksintresset, och därmed kan inte samma restriktivitet
            i tillståndsgivningen anses föreligga.
          </note>
          <note>
            Fru talman! Med detta yrkar jag bifall till förslaget i betänkandet.
          </note>
          <note>
            I detta anförande instämde Stefan Caplan och Abdirizak Waberi
            (båda M).
          </note>
          <note type="speaker">
            Anf. 3 PETER RÅDBERG (MP):
          </note>
          <note>
            Fru talman! Jag måste börja med Anders Hansson, som verkligen
            skönmålar Försvarsmaktens miljöintressen. Jag vill bara inledningsvis
            tala om att Försvarsmakten väl är den organisation som smutsar
            ned allra mest av nästan alla organisationer. Därmed inte sagt
            att Försvarsmakten inte försöker göra det bästa de kan och gå
            i rätt riktning, men det finns otroligt mycket kritik just mot
            detta. Jag ska belysa två av dessa saker; jag kommer att ta upp
            både vindkraften och flygbombningarna i Vättern. Jag kan börja
            med vindkraften.
          </note>
          <note>
            Försvarsmaktens vindkraftsstopp är ett av de absolut största
            hindren för att nå Sveriges potential för vindkraften. Försvarets
            stoppområden har vidgats sedan riksdagen senast behandlade frågan,
            och i dag omfattas faktiskt halva landytan i södra Sverige av
            försvarets vindkraftsrestriktioner. Stora ekonomiska värden och
            en betydande andel förnybar el står på spel. Den utredning som
            Totalförsvarets forskningsinstitut, FOI, har presenterat visar
            att det omfattande stopp för vindkraft som svenskt försvar inför
            saknar motsvarighet i andra länder i Europa. År 2010 åberopade
            Försvarsmakten sitt veto och införde vindkraftsstopp inom en godtycklig
            radie av 40 kilometer runt flygplatser.
          </note>
          <note>
            Vi har länge fört en diskussion med Försvarsmakten om varför
            Försvarsmakten haft en radie på just 40 kilometer runt en flygplats.
            Efter detta har området vidgats ytterligare, och det utvidgades
            till ca 55 kilometer och kallas för MSA-ytor, alltså andra ytor
            än själva flygplatsområdet. Det är ytterligare områden som Försvarsmakten
            anser att man ej får flyga över.
          </note>
          <note>
            Skjutområden och andra områden omkring väderstationer utesluter
            i dag vindkraft. Olyckligtvis är detta ofta områden där vindkraftsförhållanden
            är som bäst. Sammanlagt motsvarar Försvarsmaktens vindkraftsrestriktioner
            söder om Gävle nu mer än halva landytan, alltså 51 procent.
          </note>
          <note>
            Försvarsmakten har tidigare motiverat beslutet med att radarsystemen
            till JAS-planen samt signalspaningarna skulle påverkas negativt
            av vindkraftverken. Dock har tillverkaren av radiosystemet på
            Saab Aircraft uttalat offentligt att eventuella problem faktiskt
            kan lösas tekniskt. Någon liknande situation tycks inte finnas
            i andra länder, så varför just här i Sverige?
          </note>
          <note>
            Totalförsvarets forskningsinstitut, FOI, har haft ett uppdrag
            att göra en internationell jämförelse i frågan om militär verksamhet
            och vindkraft. Den rapport som kom ut i slutet av 2011 visar att
            det svenska försvaret skaffat sig ett spelrum omkring de här flygplatserna
            som inte liknar förhållandena i något annat land. Utredningen
            kunde inte heller redogöra för skälen till att just det svenska
            försvaret har så stora restriktioner för vindkraften.
          </note>
          <note>
            Försvarsmaktens vindkraftsrestriktioner utgör ett allvarligt
            hot när det gäller att nå det planerade uppsatta målet om 30 terawattimmar
            för vindkraften år 2020. I dag producerar vindkraftverken totalt
            ca 7 terawattimmar i Västra Götaland, som är den region där störst
            yta är stoppad för vindkraften och där minst 29 vindkraftsparker
            med nästan 250 vindkraftverk har stoppats. Dessa skulle generera
            ca 1,8 terawattimmar per år. Värdet på de stoppade vindkraftverken
            bedöms till 9 miljarder, varav vindkraftsproducenterna hittills
            har lagt ut drygt 30 miljoner. I Blekinge finns det planer på
            att bygga havsbaserad vindkraftspark som omfattar 700 vindkraftverk
            som beräknas ge hela 8 terawattimmar i årsproduktion.
          </note>
          <note>
            Investeringarna uppgår till 50 miljarder kronor och bedöms ge
            ungefär 200 arbetstillfällen direkt samt säkra 2 000 arbetstillfällen
            inom basindustrin. Försvaret motsätter sig i dag den här typen
            av projekt och hänvisar till sin verksamhet i Ronneby och Karlskrona.
          </note>
          <note>
            Precis som Anders Hansson var inne på använder Försvarsmakten
            hänvisningar – vaga, tycker jag i alla fall – till rikets säkerhet.
            Det är det som oftast används när man säger stopp till detta och
            när vindkraft har stoppats. Detta gör det omöjligt att pröva rimligheten
            i Försvarsmaktens ställningstagande och är ett hinder för vindkraftsprojektörerna
            för att kunna förändra vindkraftens utformning för att på så vis
            få den godkänd.
          </note>
          <note>
            Med försvarets ökade anspråk på användning av markområden ter
            det sig som motiverat med en mer preciserad och en snävare syn
            på vad i dessa sammanhang kan ligga i begreppet rikets säkerhet.
            Om de två riksintressena, som ju Anders var inne på, står emot
            varandra kan det inte vara rimligt att Försvarsmakten ska ha tolkningsföreträde.
            Det är precis vad Försvarsmakten har. Försvarsmakten har tolkningsföreträde
            när det gäller vilka riksintressen som ska gälla. Därför menar
            vi att Försvarsmaktens vindkraftsstopp behöver omprövas för att
            låta vindkraften samexistera med försvaret.
          </note>
          <note>
            Därför, fru talman, yrkar jag bifall till motion 2011/12:MJ293,
            motion 2012/13:Fö223 och motion 2012/13:Fö266.
          </note>
          <note>
            Med detta övergår jag till frågan om flygbombningarna över Vättern.
            Vättern är en vattentäkt för hundratusentals människor och en
            av Europas största dricksvattenreservoarer och därmed av stor
            betydelse för människor som bor runt sjön. Vättern skyddas av
            fyra riksintressen enligt miljöbalken – för friluftsliv, fiske,
            natur och kulturmiljö. Dessutom är Vättern i sin helhet ett av
            EU:s nätverk av skyddade områden, så kallat Natura 2000, och därmed
            ett stort riksintresse enligt regeringen.
          </note>
          <note>
            Försvarsmakten ville först utöka flygverksamheten över Vättern
            från 20 till 80 dagar per år, alltså en ökning med 300 procent.
            Man ville kunna öva och fälla bomber ungefär tio nätter per år.
            Man ville ha tillstånd för att kunna ha skarpa stridsövningar
            tillsammans med främmande makt där attackplanet JAS 39 Gripen,
            flera helikoptertyper och raketer med undervattenexplosioner skulle
            användas. Målen är både land- och sjöbaserade.
          </note>
          <note>
            Man ansökte först om att få skjuta ca 10 000 raketer och avlossa
            över 30 000 skott med automatkanon i Vätterns dricksvatten. Dessutom
            ville man öka utsläppen från 193 till 5 600 kubikmeter flygfotogen
            varje år. Flyghöjden på JAS 39 Gripen varierar mellan 100 och
            400 meter. För de fyra helikoptertyperna är flyghöjden faktiskt
            lägre än 100 meter; de flyger väldigt nära.
          </note>
          <note>
            Men detta är lite grann av historia. Försvarsmakten har backat
            från detta efter år av protester från politiker och framför allt
            allmänheten. Nu har man gått ned från 80 till 50 dagar. Frågan
            är fortfarande varför Försvarsmakten vill öka en verksamhet i
            ett naturområde med 150 procent i en tid då vi upplever ett mer
            fredligt Europa än på ett par hundra år. Försvarsmakten hänvisar
            här till ökad internationell inriktning och internationella uppdrag
            och behov.
          </note>
          <note>
            Försvarsmakten hänvisar till tre huvudargument för sin utvidgning.
            Det första är ökad internationell inriktning och internationella
            uppdrag. Det andra är nedläggningen av F6 i Karlsborg, och det
            tredje att det inte fanns någon annan plats att bomba på än just
            Vättern. Det sista är spännande, att det inte skulle finnas någon
            annan plats. Där har länsstyrelsen påpekat att så får man inte
            hantera detta. I miljöbalken står det tydligt att ska man göra
            den här typen av förändringar måste man komma in med flera alternativ,
            vilket Försvarsmakten inte gjorde. Då har Försvarsmakten tagit
            tillbaka detta och försöker titta på andra möjligheter.
          </note>
          <note>
            Den springande punkten är vilka motiv Försvarsmakten har för
            en så här kraftig ökning av sin verksamhet i ett område som är
            omgärdat av fyra riksintressen. Försvarsmakten har som sagt vägrat
            att redovisa vilka de uppdrag och behov är som skulle motivera
            den kraftigt ökade verksamheten. Försvarsmakten har inte heller
            redovisat vilka länder som kommer att öva med Försvarsmakten.
            Då får man göra sin egen gissning och ha en egen teori. Det mest
            troliga är naturligtvis att man vill ha en samövning med Nordic
            Battle Group, Partnership for Peace, alltså Nato. Men det har
            varken Försvarsmakten eller försvarsministern bekräftat eller
            dementerat. Skulle Försvarsmaktens ansökan gå igenom skulle det
            bli väldigt mycket utsläpp av flygfotogen, och det skulle få dramatiska
            effekter och negativ påverkan på miljön.
          </note>
          <note>
            Särskilt belastade områden är naturligtvis målområdena men även
            vändkurvorna där JAS ska vända, vid Karlsborg och Visingsö. Där
            trycker JAS på extra mycket för att vända, och då kommer utsläppen
            att bli stora. Utsläppen kommer att bli projektskrot som bly,
            stål och koppar, och det kommer givetvis att påverka sjön negativt.
            Ingen bottensanering är planerad i Vättern. Området skulle kunna
            få beteckning som plats för dumpning av miljöfarligt gods. Den
            föreslagna ökade bombningen i Vättern medför också ökade risker
            för, som jag sade, blyutsläpp som på sikt kan påverka dricksvattnet.
          </note>
          <note>
            Den ökade flygverksamheten bidrar naturligtvis till buller. Här
            finns verksamheter och näringsliv som har protesterat. Turism,
            djurliv och människor som vill gå i skog och natur kommer att
            påverkas otroligt negativt av Försvarsmaktens ökade verksamhet.
          </note>
          <note>
            Jag tycker avslutningsvis, fru talman, att Försvarsmakten måste
            sträva efter en balans mellan sin verksamhet och andra intressen
            som finns i området. Den verksamhet som Försvarsmakten nu planerar
            utmanar emellertid just den balans som nu råder mellan Försvarsmakten
            och andra intressen, och det tycker jag är allvarligt på sikt.
          </note>
          <note>
            Därmed yrkar jag bifall till motionerna 2011/12:Fö211 och 2012/13:Fö267.
          </note>
          <note type="speaker">
            Anf. 4 ANDERS HANSSON (M) replik:
          </note>
          <note>
            Fru talman! Jag var tvungen att gå upp och ta en diskussion med
            Peter eftersom jag uppenbarligen skönmålar Försvarsmakten. Man
            kan då vända lite på steken och fråga om det inte är en viss skönmålning
            av vindkraften vi ser från Peter Rådberg.
          </note>
          <note>
            Bland annat tar Peter Rådberg upp att det område där man kan
            bygga vidkraft har begränsats till hälften och att det är hemskt
            att man inte kan bygga vindkraft i södra Sverige. Det är Försvarsmakten
            som har gjort bedömningen.
          </note>
          <note>
            Är det så att där vindkraft kan etableras ska vi inte ha någon
            försvarsmakt? Det blir egentligen följden av det här stoppet som
            Försvarsmakten menar påverkar deras verksamhet. Är det någonting
            som Peter Rådberg inte ser? Kommer vi då att ha en fungerande
            försvarsmakt i de södra delarna om vi placerar ut vindkraft på
            de områden som Försvarsmakten tidigare har sagt inte är lämpliga?
          </note>
          <note>
            Ett exempel som jag vill ta upp är Danmark som har väldigt mycket
            vindkraft. Där har man inte alls samma diskussion, för där har
            Försvarsmakten varit väldigt tydlig i inledningsskedet och sagt:
            Det här är Försvarsmaktens områden. Därmed har vindkraftsbranschen
            kunnat planera utifrån det som Försvarsmakten har angivit.
          </note>
          <note>
            Jag delar, och det tror jag att vi alla gör, Peters uppfattning
            om behovet av tydlighet i kommunikationen mellan Försvarsmakten
            och vindkraften.
          </note>
          <note>
            Övningar över Vättern ska jag mycket kort fortsätta att tala
            om senare.
          </note>
          <note>
            Om Peter Rådberg inte vill att det ska ske någon form av övning
            alls vid Vättern längre undrar jag hur Peter Rådberg då ser på
            påverkan på F6 till exempel.
          </note>
          <note type="speaker">
            Anf. 5 PETER RÅDBERG (MP) replik:
          </note>
          <note>
            Fru talman! Anders Hansson säger att jag skönmålar vindkraften.
            Vi har ju ett beslut, Anders, om hur mycket vindkraften ska öka.
            Problemet är att Försvarsmakten sätter stopp för detta. Det går
            inte att öka vindkraften i den omfattning som regering och riksdag
            faktiskt vill.
          </note>
          <note>
            Försvarsmakten hänvisar till rikets säkerhet, som jag tog upp.
            Vad betyder rikets säkerhet år 2013 när vi lever i en tid då vi
            lyckligtvis har fred och är långt ifrån krig? Nu vill Försvarsmakten
            öka sin verksamhet, först med 300 procent vid Vättern som försörjer
            två miljoner människor med dricksvatten. Då måste väl Försvarsmakten
            rimligtvis kunna motivera varför man vill öka en verksamhet med
            300 procent i en tid som nu. Försvarsmakten hänvisar som vanligt
            till rikets säkerhet och behovet av övningar. Vi får alltså inget
            besked.
          </note>
          <note>
            Det är oerhört märkligt att Anders Hansson inte kan hålla med
            om denna beskrivning. Han står här och skönmålar Försvarsmaktens
            miljöprogram. Jag tycker att det är lite märkligt när vi vet att
            Försvarsmakten ur miljöperspektiv är en av de värsta bovar vi
            har i Sverige just nu, även om Försvarsmakten naturligtvis försöker
            göra så gott man kan.
          </note>
          <note>
            Anders Hansson tar upp Danmark som exempel. Jag tycker att det
            är ett dåligt exempel, för Danmark har ungefär 20 procent av sin
            energi just från vindkraft. Danskarna har lyckats bygga ut.
          </note>
          <note>
            I Sverige har vi med vår långa kust en enorm och unik möjlighet
            att övergå till förnybar energi. Försvarsmakten stoppar detta
            på grund av att man vill öka sin militära verksamhet. Jag ber
            regeringen att återkomma och förklara varför man vill ha denna
            enorma ökning.
          </note>
          <note type="speaker">
            Anf. 6 ANDERS HANSSON (M) replik:
          </note>
          <note>
            Fru talman! Inför varje övning söker Försvarsmakten tillstånd.
            För att få bedriva övningsverksamhet på ett område måste man alltså
            få detta prövat. Då görs miljökonsekvensbeskrivningar för att
            få tillstånd att öva, och alla parter ges möjlighet att tycka
            till om det påverkar, i det fall Peter Rådberg tar upp, Vättern
            så hemskt som Peter Rådberg beskriver det. Jag kan i det sammanhanget
            känna en viss oro för till exempel för E4:an som går precis längs
            med Vättern – om mina geografikunskaper stämmer – för att inte
            tala om jordbruket som också släpper ut mycket i våra vattendrag.
          </note>
          <note>
            Visst, Försvarsmakten tillför också sin del. Jag tycker definitivt
            att Försvarsmakten, vilket jag redogjorde för i mitt anförande,
            arbetar väldigt aktivt med att i varje del av sin verksamhet få
            in ett miljöperspektiv och att så mycket det går vara miljömedveten.
          </note>
          <note>
            Sedan är det många tunga maskiner i Försvarsmaktens verksamhet,
            fordon som ska transporteras och övningar som måste genomföras.
            Det är en verksamhet som naturligtvis också tär på miljön, men
            det är ju någonting som vi måste ha för att kunna ha en Försvarsmakt
            som fungerar. Det kan inte vara så att vi låter dem stå på marken
            bara för att de måste ta hänsyn till miljön och inte kan köra
            några stridsvagnar på ett par år. Vi måste tillåta att övningar
            sker.
          </note>
          <note>
            Angående kommunikationen från Försvarsmakten tycker jag självklart
            att om Försvarsmakten ska ha en trovärdighet måste man vara noga
            i sin kommunikation med att på ett utförligt sätt förklara varför
            man vill genomföra övningar. I det fallet tycker jag ändå att
            Peter Rådberg har en poäng.
          </note>
          <note type="speaker">
            Anf. 7 PETER RÅDBERG (MP) replik:
          </note>
          <note>
            Fru talman! Problemet, Anders Hansson, är att Försvarsmakten
            egentligen har monopol på att bestämma vad man vill. Dessutom
            hänvisar man till rikets säkerhet. Det är där själva tankefelet
            ligger.
          </note>
          <note>
            Jag har skrivit en motion, som jag yrkade bifall till nu, om
            att man ska se över detta. Det kan inte vara rimligt i dag att
            när två riksintressen möter varandra ska Försvarsmakten ha tolkningsföreträde
            över andra riksintressen. Det är precis så det är i dag.
          </note>
          <note>
            Jag har i dag bett att regeringen ska se över detta och försöka
            hitta en balans mellan de riksintressen som finns, men regeringen
            vägrar. Ni kommer att rösta nej till förslaget här om några timmar.
            Alltså: Lagt kort ligger. Försvarsmakten kommer då att fortsatt
            ha det här monopolet och hänvisa till rikets intresse, och så
            ökar man verksamheten med ungefär 150 procent vid Vättern, som
            ger dricksvatten till två miljoner människor. Jag förstår inte
            hur de tänker.
          </note>
          <note>
            Naturligtvis handlar det mycket om ekonomi. De har kanske inte
            råd att flyga upp till Norrland och öva där, vilket man kanske
            skulle kunna. Åtminstone bor det färre människor där så det kanske
            finns större möjligheter. Man kunde till exempel köra simulering
            via dator i stället för att ha ett JAS-plan hundra meter över
            Vättern som bullrar när folk går och plockar blåbär eller ska
            vandra. Det finns en ladugård där som har hundra kossor, och JAS-planen
            går precis över denna ladugård. Det paradoxala i detta är att
            lantbrukaren får ha en ljudnivå på 90 decibel i sin verksamhet.
            Överskrids den får han sluta med sin verksamhet. JAS-planens ljudnivå
            ligger på 120–130 decibel. Det blir ett moment 22. Han skulle
            kunna få lägga ned sin verksamhet på grund av JAS-planen, inte
            på grund av sin egen verksamhet. Det är en fråga som har varit
            uppe till diskussion.
          </note>
          <note>
            Jag tycker att regeringen måste återkomma utifrån vad jag säger,
            för det är inte rimligt att Försvarsmakten ska ha detta tolkningsföreträde
            över riksintressena.
          </note>
          <note type="speaker">
            Anf. 8 STAFFAN DANIELSSON (C):
          </note>
          <note>
            Fru talman! Det är roligt att vara tillbaka i riksdagen.
          </note>
          <note>
            Försvarsutskottet framhåller att detta är viktiga frågor. Vi
            i utskottet säger att det är nödvändigt att övnings- och skjutfälten
            kan användas för att utveckla försvaret så att Sverige kan ha
            ett väl fungerande försvar. Peter Rådberg missade att lyfta upp
            den aspekten.
          </note>
          <note>
            Självfallet ska all försvarets verksamhet bedrivas så miljömässigt
            bra som möjligt. Men som Anders Hansson sade handlar det om flygplan,
            stridsvagnar och annat, så visst påverkar det miljön en del.
          </note>
          <note>
            Miljöpartiet och Vänsterpartiet motionerar om att Försvarsmakten
            inte ska ges möjlighet att öka skjutningarna i Vättern. När jag
            hör Peter Rådberg frågar jag mig om det över huvud taget ska få
            flyga ett stridsflygplan över Vättern. Att det flyger tusentals
            passagerarplan lite högre upp varje dag hela året är kanske en
            lite tyngre aspekt om man vill skydda Vätterns vatten, men den
            aspekten tänkte Peter Rådberg tydligen inte på.
          </note>
          <note>
            Det är oklart i vilken skepnad som Peter Rådberg debatterar här.
            Är det som ombud för Naturskyddsföreningen eller Miljöpartiet,
            alltså en aktiv miljöorganisation? Är det i en myndighetsroll,
            att man skulle pröva det och landa i ett beslut? Eller är det
            möjligen som lagstiftare som Peter resonerar? Det är ju denna
            roll vi alla här har.
          </note>
          <note>
            Riksdagen stiftar lagar som myndigheterna ska följa. Vill man
            göra något ska prövningen ske enligt de lagar vi har. Vi har en
            sträng miljöbalk, och denna fråga är under prövning enligt de
            lagar som riksdagen har stiftat.
          </note>
          <note>
            Men då säger Miljöpartiet: Det bortser vi från. Riksdagen ska
            föregripa den process som pågår och besluta att det inte får vara
            något skjutfält i Vättern eller att verksamheten inte få öka.
          </note>
          <note>
            Det är inte bra för respekten för Sveriges lagar om lagstiftaren
            stiftar lagar och sedan går in och överprövar det och dunkar till
            med ett beslut under pågående utredning.
          </note>
          <note>
            Denna fråga är viktig, och man ska verkligen ta in synpunkter.
            Det pågår ett remissförfarande, och man ska ta människors oro
            på allvar. Vätterns vatten vill vi alla värna.
          </note>
          <note>
            Jag ser dock rätt allvarligt på att ett ganska stort politiskt
            parti inte respekterar de lagar vi har stiftat och den process
            som pågår utan vill att riksdagen plötsligt ska gå in och göra
            ett ställningstagande. Gör vi så gång efter gång undergräver vi
            respekten för den prövning som ska ske.
          </note>
          <note>
            Detta kan i sista hand avgöras av regeringen. Bedömer man att
            lagarna inte räcker till får man diskutera att förändra dem därefter,
            men du är för tidigt ute, Peter.
          </note>
          <note>
            Socialdemokraterna har ett bra särskilt yttrande, som jag kan
            instämma i helt och hållet. Anna-Lena Sörenson höll ett välformulerat
            anförande utifrån det.
          </note>
          <note>
            Vad gäller vindkraften förtjänar försvarets linje kritik. Här
            har Miljöpartiet i sin motion och Peter Rådberg rätt många kloka
            saker att säga. Flera centermotionärer har lyft fram samma saker.
            Jag hoppas, som vi säger i slutet av vårt yttrande, att försvaret
            kan sansa sig, hålla samråd och hitta öppningar så att man inte
            blockerar lika mycket som man gör nu, vilket är alldeles för mycket.
          </note>
          <note type="speaker">
            Anf. 9 PETER RÅDBERG (MP) replik:
          </note>
          <note>
            Fru talman! Jag blir lite förvånad, Staffan Danielsson. Låt oss
            börja med Vätternbombningarna. Minns jag inte fel har du varit
            mycket kritisk mot detta och ganska hårt drivit linjen att man
            ska se över detta. Men nu tycker du att det verkar helt okej.
          </note>
          <note>
            Jag förstår inte din kritik. Det är klart att vi stiftar lagar,
            och jag var tydlig med att säga att regeringen ska se över lagarna
            när det gäller vindkraften. Det är inte rimligt att man ska ha
            detta monopol.
          </note>
          <note>
            När det gäller bombningarna i Vättern är det inte rimligt att
            man ökar verksamheten med 150 procent. Man ville öka den med 300
            procent i den tid som är nu. Det ligger på regeringens bord att
            säga till Försvarsmakten att man får hitta på andra åtgärder.
            Jag ser inte det som något konstigt, och det är detta våra motioner
            går ut på.
          </note>
          <note>
            Jag vill se över hela lagstiftningen om tolkningsföreträdet som
            Försvarsmakten har. Det harmoniserar inte 2013. Lagen kom till
            före eller under kalla kriget och var relevant då, men den är
            inte relevant i dag. Därför borde man ompröva det. Det förvånar
            mig att Staffan Danielsson ifrågasätter det, för det är ganska
            självklart.
          </note>
          <note>
            Jag kan dock glädjas åt att Staffan Danielsson tycker att vår
            politik på vindkraftsområdet är bra. Det bockar och bugar jag
            för.
          </note>
          <note type="speaker">
            Anf. 10 STAFFAN DANIELSSON (C) replik:
          </note>
          <note>
            Fru talman! Jag tror att vi börjar närma oss varandra; det är
            trevligt. Jag är helt med på att det ska vara en sträng prövning
            av miljötillståndet för Försvarsmaktens skjutningar i Vättern,
            och denna prövning pågår. Vi har en sträng miljöbalk, och det
            är noga reglerat. Ansvariga myndigheter ska fatta beslut i första
            instans. Det kan landa i regeringen i sista instans. Jag är också
            för att regeringen då gör en sträng granskning av Försvarsmaktens
            argument och tittar på volym och miljökonsekvenser.
          </note>
          <note>
            Jag uppfattade och var kritisk mot att Miljöpartiet ville gå
            in under pågående prövning och ta ett riksdagsbeslut. Det har
            väckts en motion om att riksdagen ska lägga sig i den prövning
            som pågår, vilket jag kritiserade. Men är vi överens om att svensk
            lag ska följas och att prövningen ska göras av myndigheter och
            i sista hand av regeringen är jag gärna med och skickar med att
            det ska göras en sträng och noggrann prövning.
          </note>
          <note>
            När det gäller Försvarsmaktens tolkningsföreträde i vindkraftsfrågan
            sade jag att Peter förde fram många goda synpunkter som jag delar.
            Försvarsmakten är alldeles för sträng i sin negativa attityd till
            vindkraft. Det är rätt märkligt att stora delar av södra och mellersta
            Sverige är undantagna när det inte är så i andra länder och när
            vi har enorma ytor på andra håll i Sverige. Här hoppas jag att
            man nyktrar till och hittar ett bättre samarbetsklimat med den
            viktiga vindkraftsbranschen.
          </note>
          <note>
            Jag har också sagt att Försvarsmaktens tolkningsföreträde ska
            användas med omdöme och försiktighet när riksintressen står mot
            varandra. Tar man i för mycket, vilket man har gjort här, riskerar
            man att riksdagen tar upp frågan och vill begränsa det.
          </note>
          <note type="speaker">
            Anf. 11 PETER RÅDBERG (MP) replik:
          </note>
          <note>
            Fru talman! Försvarsmakten har brutit mot miljöbalken. Det står
            tydligt i miljöbalken att när stora förändringar görs ska Försvarsmakten
            komma med flera alternativ. Försvarsmakten kom med ett alternativ,
            vilket var bombningar i Vättern. Nu har man fått påbackning av
            länsstyrelsen och ska titta över det. Detta visste Försvarsmakten
            om när de lade fram förslaget. Det är märkligt att Försvarsmakten
            inte kan redovisa två tre olika alternativ för diskussion.
          </note>
          <note>
            Problemet med att Försvarsmakten har tolkningsföreträde är att
            det står i lagen, Staffan Danielsson. Vi måste ändra lagen så
            att det blir en annan ordning. Ändrar vi inte lagen kommer Försvarsmakten
            i alla lägen att ha tolkningsföreträde gentemot vindkraften eller
            när det gäller något annat markområde.
          </note>
          <note>
            Om Försvarsmakten anser att markområde X och Y är av särskilt
            intresse behöver man inte förklara varför man vill ha marken X
            och Y utan kan bara hänvisa till Sveriges säkerhet. Det blir fullkomligt
            obegripligt. Det går inte att föra någon diskussion, för Försvarsmakten
            svarar inte. Regeringen har lämnat över hela frågan till Försvarsmakten
            som får sköta detta som en egen myndighet. Det blir ett moment
            22. Vi kommer inte framåt. Då måste det bli en lagändring så att
            vi kan få en diskussion.
          </note>
          <note>
            I den motion jag har skrivit har vi tagit med att alla dessa
            instanser ska kunna sitta tillsammans. Försvarsmakten ska inte
            kunna tolka fritt, utan det ska vara ett samarbete mellan olika
            myndigheter beroende på vilket markområde vi talar om.
          </note>
          <note>
            Jag hoppas att regeringen förr eller senare tittar över detta
            så att vi kan få en rimlig lagstiftning.
          </note>
          <note type="speaker">
            Anf. 12 STAFFAN DANIELSSON (C) replik:
          </note>
          <note>
            Fru talman! Vi får hålla isär när det handlar om prövning av
            skjutfält och när det handlar om Försvarsmaktens möjligheter att
            gå före riksintresse vad gäller vindkraft.
          </note>
          <note>
            Jag tar upp vindkraften först. Jag tycker att Peter Rådberg har
            argument som jag delvis också för fram. Försvarsmakten har utnyttjat
            sin mycket starka ställning i överkant, vilket gör att den kan
            riskeras, och vi bör titta på det. Har man ett veto, en möjlighet
            att säga vi bestämmer, måste man utnyttja det ansvarsfullt. Vad
            gäller prövning av vindkraft har Försvarsmaktens agerande varit
            ryckigt och oförutsägbart, och jag tycker att man har lagt ut
            alldeles för stora områden. Jag hoppas att regeringens prövning
            kommer att innebära en inskränkning av detta.
          </note>
          <note>
            Tolkningsföreträdet är det möjligt att vi behöver diskutera i
            annan ordning i riksdagen, om det kan ligga kvar som det gör nu
            eller inte. Jag anser att Försvarsmakten riskerar det, med det
            agerande man har haft vad gäller att stoppa vindkraften. Men det
            är flera partier som ska vara med om det.
          </note>
          <note>
            Så till frågan om skjutfält. Man har lagt in en ansökan enligt
            miljöbalken om att få utvidga, och det har man rätt till. Du säger
            att man borde ha haft flera alternativ och att reglerna påbjuder
            detta. Du säger också att länsstyrelsen har sagt till Försvarsmakten
            om detta. Så bra, då fungerar ju lagstiftningen; då fungerar myndigheten
            precis som det är tänkt.
          </note>
          <note>
            Jag känner att vi även i den frågan är överens om att det ska
            vara en sträng miljöprövning. Självfallet ska vi värna Vätterns
            vatten och inte tillåta någon verksamhet som är alltför skadlig
            för miljön. Att det förekommer verksamhet – flygplan i luften
            i Sverige, bilar på E4:an, båtar på Vättern och så vidare – som
            påverkar är riktigt, men vi får inte göra detta i sådan volym
            att det är farligt, och det ska prövas nu när intresset av flygfält
            ska ställas mot miljöintresset.
          </note>
          <note>
            Överläggningen var härmed avslutad.
          </note>
          <note>
            7 § Jämställdhet och genusfrågor
          </note>
          <note type="speaker">
            Anf. 13 ÅSA LINDESTAM (S):
          </note>
          <note>
            Fru talman! Jag vill börja med att yrka bifall till reservationerna
            3 och 4 i betänkandet.
          </note>
          <note>
            Vi ska nu prata om genus i Försvarsmakten. Det är en oerhört
            viktig fråga. Jag känner mig nästan lite stolt i dag, för jag
            är än så länge den enda kvinnan som kommer att stå i talarstolen
            och prata om detta. Resten är män, och vad jag vet har det aldrig
            hänt förr, så jag känner mig mycket hedrad av att ni tar detta
            på största allvar. Stort tack för det!
          </note>
          <note>
            Förebilder är oerhört viktiga. Det är många år sedan som jag
            motionerade om hur viktigt det är med förebilder, och numera finns
            också ett center inom Försvarsmakten i Sverige där vi kan se de
            förebilder som finns inom genus. Det är mycket bra. Jag vet också
            att varje gång Försvarsmakten kommer till oss i utskottet nämner
            man FN:s resolution 1325 och 1820. Inte en enda gång under de
            senaste åren har man missat det, för man vet att alla vi som sitter
            i utskottet tycker att det är oerhört viktigt.
          </note>
          <note>
            En sådan som jag, som har jobbat med genus och jämställdhet i
            nästan halva mitt liv, vet numera hur svårt det kan vara. Det
            är en ständigt pågående process. Jag tror att man aldrig får ge
            upp. Man får aldrig slappna av. Man måste alltid fortsätta att
            prata om de här svåra frågorna.
          </note>
          <note>
            Självklart krävs det mycket utbildning. Men man måste också bestämma
            sig för hur man ska förhålla sig till de här svåra frågorna, och
            man måste också ständigt ha ett kunskapsutbyte för att kunna inlemma
            detta i ryggmärgen så att det finns där.
          </note>
          <note>
            Den manliga normen är ju den som bestämmer. Det sitter så djupt
            i medvetandet att det är så det ser ut och att det är så det ska
            vara – att det är så det är rätt. Men så är det ju inte riktigt.
          </note>
          <note>
            Det finns självklart ett motstånd inom Försvarsmakten, på grund
            av att det är den manliga normen som styr. Det finns också ett
            strukturellt motstånd. Det måste vi övervinna, och vi måste hjälpas
            åt med att komma dit.
          </note>
          <note>
            Att få ut information inom Försvarsmakten till bara hälften av
            den befintliga befolkningen känns inte bra. Här tappar man alltså
            en stor del av dem som man borde nå. Det får vi ständigt jobba
            med.
          </note>
          <note>
            För någon vecka sedan var jag tillsammans med utskottet i USA.
            Vi hade möjlighet att träffa mrs Zainab Bangura, som har uppgiften
            att jobba med sexuellt våld i konflikt, att det används som vapen.
            Det var mycket intressant att höra henne. Hon har alltså tagit
            över Margot Wallströms uppgift och arbetar nu med stor kraft och
            energi.
          </note>
          <note>
            Tyvärr är det så att sexuellt våld i konflikter används i dag
            därför att det är ett billigt vapen. Det är ett oerhört svårt
            vapen att kunna analysera, för att kunna se att det verkligen
            har hänt något. Visst finns det fysiska skador, men det finns
            långt mer psykiska skador som inte går att bevisa på samma sätt.
          </note>
          <note>
            Jag ska inte nämna så många länder, men jag vill ta upp ett av
            de länder som berörde mig väldigt i hennes tal till oss. Det var
            Bosnien. Vi kommer alla ihåg kriget som var där och vad som hände.
            Där finns det fortfarande 50 000 kvinnor som lever i samhället
            och varje dag kommer ihåg den våldtäkt som de har utsatts för.
            Det är inte lagfört. Det har inte kunnat komma upp till bevis.
            Det har inte blivit någon rättegång. Orsaken är väldigt mycket
            att förövarna fortfarande finns överallt i samhället, på alla
            samhällsposter. De här kvinnorna möter männen på gatan. De ser
            dem dagligen och kommer ihåg, medan männen inte har blivit straffade.
          </note>
          <note>
            I andra samhällen fördrivs kvinnorna efter våldtäkt. Man skuldbelägger
            kvinnan fast hon inte har gjort fel. Hon fördrivs från familjen.
            När hon fördrivs från familjen rasar den, för där står hon för
            sammanhållningen, för mat, för barn, för passning, för allt som
            hör till ett hem. Dessutom raserar man samhällen. Det gör man
            numera systematiskt. Det är alltså inte enstaka händelser, utan
            soldater uppmanas till systematiska våldtäkter.
          </note>
          <note>
            Zainab Bangura beskrev också de yngsta i vårt samhälle som hade
            blivit utsatta för detta. Det är nästan otäckt att säga det, men
            de yngsta var tre månader gamla. De barnen överlever inte. De
            barnen dör efter våldtäkten.
          </note>
          <note>
            Att det inte går att lagföra beror på att det är landets lagar
            som gäller. Om ett land inte har en lag som säger att våldtäkt
            är ett brott går det inte att göra något åt det. Det finns ingen
            standardisering i världen.
          </note>
          <note>
            Det gör att vi internationellt måste ta ett stort ansvar. Självklart
            ska våra soldater utbildas i FN:s resolution 1325 och 1820 och
            efterföljande resolutioner. De måste också veta att de lyder under
            svensk lag. De måste förstå sambandet mellan brottslighet och
            de lagar som finns i Sverige, så att de inte använder detta utomlands.
            De måste få utbildning i människohandel, för det är ett stort
            område, men också beträffande barnsexturism, prostitution och
            det sexualiserade våldet.
          </note>
          <note>
            Regeringen har numera förlängt handlingsplanen för resolution
            1325. Det kan tyckas vara bra. Regeringen vill också ha en återrapport.
            Det kan också tyckas bra. Men för att se att man verkligen kommer
            någonvart i de här frågorna måste man ha mätbara mål. Det ser
            jag inget av i den här förlängningen. Man måste också ha en tidtabell
            där man ser vad som ska vara gjort.
          </note>
          <note>
            Om vi inte har det kan man som lärare tro sig utbilda i något.
            Men om de som sitter mitt emot och ska lära sig detta verkligen
            har lärt sig ser man inte, om man bara mäter att man har utbildat.
            Man måste ha med att den som har lärt sig har förstått.
          </note>
          <note>
            Biståndet går också tydligt att använda i de här delarna. På
            förslag från regeringen skulle vårt bistånd till 50 procent kunna
            gå till kvinnliga organisationer. Vi måste ha effektiva kontrollsystem
            som ser vad det är, och vi måste ha myndighetsspecifika handlingsplaner,
            för olika myndigheter skulle kunna ha olika uppgifter att utföra.
          </note>
          <note>
            Återigen: Det ska bli intressant att höra herrarna uttala sig.
            Vi kommer inte att få någon ändring på det här området förrän
            ni verkligen kliver in på banan, som ni gör i dag, och klart säger
            ifrån, för det här är oerhört viktiga frågor för framtiden.
          </note>
          <note>
            I detta anförande instämde Roza Güclü Hedin (S).
          </note>
          <note type="speaker">
            Anf. 14 PETER RÅDBERG (MP):
          </note>
          <note>
            Fru talman! Regeringen har under sina sju år vid makten haft
            höga ambitioner när det gäller att anställa fler kvinnor inom
            Försvarsmakten. Det stora hindret för kvinnor att komma in i Försvarsmakten
            är att verksamheten fortfarande är extremt manlig i sin struktur.
            Försvarsmakten är fortfarande till största delen en arbetsplats
            för män, och de manliga strukturerna sitter fortfarande i väggarna,
            vilket gör att kvinnor i många fall inte känner sig välkomna.
          </note>
          <note>
            En sådan enkel sak som att kläder ska vara anpassade till båda
            könen har tagit otroligt lång tid att få till stånd. Jag vet att
            det är mycket bättre i dag, men jag vet inte om det är till hundra
            procent så att alla kvinnor kan få kläder som är anpassade för
            dem. Det säger lite grann om själva strukturen att man efter alla
            dessa år inte kan se till att det finns kläder som passar kvinnor.
          </note>
          <note>
            Dagens försvarsmakt har förändrats i grund och botten sedan kalla
            kriget och är i dag uteslutande verksam i olika konflikter runt
            om i världen. I dag är närvaron av kvinnor inom Försvarsmakten
            en förutsättning för att vi ska lyckas ute på våra internationella
            uppdrag. Det visar inte minst uppdraget vi har just nu i Afghanistan.
          </note>
          <note>
            Dagens krig dödar inte bara soldater, utan vanliga civila drabbas
            minst lika mycket, och kvinnorna är ett givet mål för terrorister
            och krigsherrar. Våldtäkt mot kvinnor är ett av vapnen i krigföringen
            mot ett folk. En manlig soldat kan omöjligen gå in och lösa sådana
            fall på grund av religiösa och etniska hinder. Därför är kvinnorna,
            vill jag påstå, oumbärliga i sådana situationer.
          </note>
          <note>
            Jag anser att regeringen inte har tillräckligt starkt genusperspektiv
            när det gäller just den mänskliga säkerheten, för det är mänsklig
            säkerhet vi talar om när det gäller att gå in och försöka skydda
            kvinnor i sådana här fall.
          </note>
          <note>
            Implementeringen av resolutionerna 1325 och 1820 är helt central.
            Jag vet att Försvarsmakten har dessa frågor på sin agenda, men
            det krävs tydligare riktlinjer från regeringen om man ska lyckas
            fullt ut med implementeringen av 1325 och 1820.
          </note>
          <note>
            Officerare har en mycket viktig befattning inom Försvarsmakten,
            men det finns i dag endast ca 5 procent kvinnliga officerare.
            I gruppen specialofficerare är kvinnorna ca 9 procent, och bland
            kontinuerligt tjänstgörande soldater står kvinnorna för ungefär
            10 procent. Så har det sett ut under ganska lång tid, och tyvärr
            har det inte hänt speciellt mycket, även om jag tror – jag är
            lite dåligt påläst – att det har blivit lite bättre under de senaste
            åren.
          </note>
          <note>
            I och med att pliktlagen togs bort och en ny lagstiftning har
            införts finns möjligheten för båda könen att söka till Försvarsmakten.
            I propositionen Soldatanställningar i Försvarsmakten gjorde regeringen
            en bedömning att förutsättningarna för en jämnare könsfördelning
            bland anställda inom Försvarsmakten skulle öka om man införde
            rekrytering på frivillig grund. Jag har nyss redovisat att vi
            tyvärr inte har kommit speciellt långt när det gäller det.
          </note>
          <note>
            Jag vet inte om regeringen har någon plan eller något långsiktigt
            mål om att 20, 30 eller 40 procent av de anställda ska vara kvinnor,
            men jag tycker att en sådan plan eller målsättning är viktig,
            så att man har något att rikta in sig på. Om Försvarsmakten ska
            lyckas i våra framtida missioner utomlands måste det helt enkelt
            finnas fler kvinnor inom Försvarsmakten.
          </note>
          <note>
            Därmed, fru talman, yrkar jag bifall till reservationerna 1,
            3 och 4.
          </note>
          <note type="speaker">
            Anf. 15 MIKAEL JANSSON (SD):
          </note>
          <note>
            Fru talman! Jag yrkar bifall till reservation 2 under punkt 2.
            I övriga punkter yrkar jag bifall till utskottets förslag.
          </note>
          <note>
            Genusperspektivet är ett perspektiv som i dag vägs in på alla
            samhällsområden. Dock är det inte självklart vad man menar med
            handlande enligt ett genusperspektiv. Är det först när vi har
            lika många kvinnliga som manliga soldater som vi har uppnått vårt
            genusmål? Det anser inte jag. Vi har uppnått vårt mål när kvinnor
            och män har lika rätt på lika villkor. I detta vårt fall ska alltså
            kvinnor uppmuntras att söka soldatutbildning, och de ska ha samma
            rätt som män att göra så. Men viktigt är att mönstring och urvalsprocesser
            är objektiva, för på slagfältet ges inga undantag. Där frågas
            inte efter handikappregler.
          </note>
          <note>
            Fru talman! Kvinnor och män ska ha lika rätt, men de vill ha
            det på lika villkor. Särbehandling ska inte förekomma inom försvaret.
            Därför bör försvaret ges ett undantag i diskrimineringslagen.
          </note>
          <note>
            År 1980 blev det för första gången möjligt för kvinnor att tjänstgöra
            som officerare. Det dröjde dock fram till 1989 innan samtliga
            yrkesgrenar och tjänster blev tillgängliga för kvinnor. Ända fram
            till nu har andelen kvinnor i försvaret fortsatt att vara avsevärt
            lägre än andelen män.
          </note>
          <note>
            Militärt ledarskap har alltid varit något speciellt. Den som
            har ansvaret att leda andra på uppdrag som kan innebära risk för
            liv och lem innehar ett för dagens arbetsliv högst ovanligt arbete.
            Övning i militära sammanhang innebär bland annat träning i att
            systematiskt och kraftfullt hota eller använda våld, vilket ställer
            utomordentligt höga krav på den som leder verksamheten.
          </note>
          <note>
            Fru talman! Att vara yrkesofficer i operativ tjänst går inte
            att jämföra med ett vanligt kontorsarbete. Det är bokstavligt
            talat livsviktigt att de som anställs som yrkesofficerare är de
            bästa som över huvud taget går att frambringa bland de sökande.
            Så är dock inte fallet i dag. Enligt försvarets jämställdhetsplan
            har vi nu fått en situation där vi i realiteten har sänkt kraven
            för att få fler kvinnor antagna till tjänsterna som såväl yrkesofficer
            som soldat. Detta är helt oacceptabelt. En jämställdhetspolitik
            för krigsmakten bör vara inriktad på att låta alla som vill söka
            anställning göra det och anta dem om de uppnår kraven – inte på
            att sänka kraven för att uppnå en godtyckligt vald könsfördelning.
          </note>
          <note>
            Det senare alternativet innebär att vi ökar risken för att svenska
            liv förloras i strid på grund av bristfälligt officers- och soldatmaterial.
            Vi anser därför att den nuvarande särbehandlingen inom försvaret
            bör avskaffas och att kraven för anställning bör utformas på ett
            sådant vis att de möjliggör att de bäst lämpade sökande får förmånen
            att anställas i den svenska krigsmakten.
          </note>
          <note>
            För att åstadkomma detta är det vår mening att försvaret måste
            få ett tydligt undantag från de bestämmelser som anges i diskrimineringslagen.
          </note>
          <note type="speaker">
            Anf. 16 TORBJÖRN BJÖRLUND (V):
          </note>
          <note>
            Fru talman! Arbetet med jämställdhet inom försvaret går ibland
            i motvind. Det finns strukturer och det finns rutiner och normer
            som är svåra att bryta, speciellt i en så manligt dominerad värld
            som Försvarsmakten har varit. Därför innebär det här arbetet att
            verkligen påverka och skynda på processen med att göra jämställdheten
            bättre och perspektivet på jämställdheten bättre när det gäller
            Försvarsmakten och försvaret totalt sett.
          </note>
          <note>
            Jag ska börja med att yrka bifall till reservationerna 3 och
            4.
          </note>
          <note>
            Jag har lyssnat lite grann på det som sagts, och särskilt Åsa
            Lindestam gav en bra redogörelse för hur problematiskt det kan
            vara framför allt när det gäller det internationella arbetet,
            resolutionerna 1325 och 1820, och vad som händer när man inte
            har den kunskapen. Jag tycker att det var en bra beskrivning.
            Den är hemsk, men den är bra eftersom den visar hur verkligheten
            ser ut när man inte har den kunskapen, om man inte tillåter att
            sådana saker förhindras utan de får fortgå.
          </note>
          <note>
            Vi menar att den kunskapen till viss del finns, men den behöver
            utökas även inom den svenska Försvarsmakten. All personal, inte
            bara de som tjänstgör utomlands, ska ha den kunskapen för att
            eventuellt kunna delta, oavsett om det gäller internationella
            insatser eller att utbilda andra. Det måste finnas kunskap för
            att kunna gå vidare. Man måste i grunden verkligen ha kunskap
            om FN-resolutionerna och gå igenom dem.
          </note>
          <note>
            Det handlar om att man måste ställa höga krav på etiskt handlande.
            Det finns inget annat alternativ. Om man har kunskap om det som
            händer, bland annat det som Åsa Lindestam redogjorde för beträffande
            människohandel, prostitution och andra sådana saker, då kan svensk
            personal i internationella insatser vara en förebild och sprida
            kunskap till andra. Ett syfte är ju att också sprida kunskapen.
          </note>
          <note>
            Regeringen har lagt fram en handlingsplan, men vi menar att den
            skulle kunna utvecklas. Jag tror att man även ska ha en tidtabell
            för hur det hela ska genomföras på ett sådant sätt att det blir
            ännu bättre.
          </note>
          <note>
            När det gäller Försvarsmaktens eget arbete med en jämställd organisation
            är det, som alla vet, en pågående process. De siffror som presenteras
            är inte speciellt imponerande. De kan bli mycket bättre. Vi menar
            att man skulle kunna speeda upp arbetet genom en kontinuerligt
            genomförd intensifierad utbildning om vad det innebär att ha både
            ett genusperspektiv och ett jämställdhetsperspektiv vid rekrytering
            av personal.
          </note>
          <note>
            Vi har haft en del synpunkter på den organisation vi i dag har
            inom försvaret vad gäller personalförsörjningsperspektivet. Vi
            menar att man kanske måste jobba ännu mer med det i dag eftersom
            vi har ett yrkesförsvar i stället för ett värnpliktsförsvar. Det
            finns ingen rekryteringsbas. Om vi hade haft ett värnpliktsförsvar
            med både kvinnor och män som mönstrats hade vi haft ett bättre
            läge att rekrytera såväl kvinnor som män till försvaret – och
            det till alla positioner. Man kanske ska titta på hur vi får fram
            en rekryteringsbas som gör det lättare att få ett jämställt försvar.
          </note>
          <note>
            Hur man förhåller sig till dessa frågor handlar även här till
            stor del om utbildning. Vi menar att man nog ska se det från perspektivet
            att om det är en väl genomförd utbildning kommer den att locka
            kvinnor och göra det lättare för kvinnor att komma in i Försvarsmakten,
            alltså om de vet att jämställdhet är något som betonas i utbildningsverksamheten.
            Dessa saker tror vi skulle kunna underlätta rekryteringen. I varje
            utbildning som genomförs av Försvarsmakten borde det alltså finnas
            ett perspektiv som handlar om just genusfrågor och jämställdhet.
            Det tror vi vore rätt väg att gå.
          </note>
          <note>
            Jag tror att vi i våra reservationer, som vi lagt tillsammans
            med S och MP, gjort klart vad vi vill genomföra, och jag hoppas
            att det blir ett bättre arbete också framöver.
          </note>
          <note type="speaker">
            Anf. 17 STEFAN CAPLAN (M):
          </note>
          <note>
            Fru talman! Det känns bra att så här tidigt in på det nya riksmötet
            mötas i en debatt. I dag gäller det ett motionsbetänkande om jämställdhet
            och genusfrågor inom Försvarsmakten.
          </note>
          <note>
            Alliansregeringen beskrev redan i inriktningspropositionen 2008/09:140
            de krav man ställt på Försvarsmaktens långsiktiga verksamhet och
            förutsatte ett kontinuerligt inflöde av kvinnor och män som vill
            verka som soldater, yrkes- eller reservofficerare, hemvärnsmän
            eller civilanställda.
          </note>
          <note>
            En fortsättning på denna kravspecifikation till Försvarsmakten
            kom i propositionen Soldatanställningar i Försvarsmakten 2012/13:115
            där alliansregeringen gjorde bedömningen att en jämnare könsfördelning
            skulle uppnås bland anställda inom Försvarsmakten om man införde
            rekrytering på frivillig grund för all personal i myndigheten,
            detta kopplat till den då föreslagna lagstiftningen där det blev
            möjligt för både kvinnor och män att söka sig till Försvarsmakten.
          </note>
          <note>
            Hur har det då gått med rekryteringen av kvinnor? När det gäller
            den grundläggande militära utbildningen, GMU, ökar andelen kvinnor.
            Enligt den senaste statistiken från 2011 var andelen 14 procent.
            Här sker ökningen lite snabbare än vad gäller andelen kvinnliga
            officerare. Tidigare talare har redan tagit upp procentsifforna
            för de olika andelarna.
          </note>
          <note>
            De flesta kvinnor som i dag tjänstgör som officerare har sin
            grund i det tidigare värnpliktssystemet. Det var det mest ojämställda
            rekryteringsunderlaget då det enbart riktade sig till män. De
            kvinnor som vid den tidpunkten valde värnplikten fick kämpa för
            att få göra lumpen.
          </note>
          <note>
            Låt oss titta på siffrorna i ett lite längre perspektiv. År 1990
            var andelen kvinnliga yrkesofficerare drygt 1 procent. 20 år senare
            hade gruppen ökat till nästan 5 procent. Förra året uppmättes
            5,3 procent. Den ökningen är alltså oerhört långsam. När det gäller
            hemvärnet har rekryteringen av kvinnor däremot gått betydligt
            bättre, och nivån där är ca 15 procent i dag.
          </note>
          <note>
            Fru talman! Vem kan få fler kvinnor att vilja tjänstgöra i Försvarsmakten?
            Ibland finns nog tron bland riksdagsledamöter att de ska kunna
            påverka. Men självklart är den bästa rekryteringen den som utförs
            av de kvinnor som är inne i en GMU och av dem som redan är anställda.
            I riksdagen fattar vi beslut om budget med mera till försvaret.
            I de tidigare nämnda propositionerna har regeringen påpekat betydelsen
            av en jämnare könsfördelning. Nu är det upp till Försvarsmakten
            att visa vad de gör för att också tjejer ska finna det intressant
            att söka.
          </note>
          <note>
            Jag vill passa på att göra en jämförelse med det motsatta förhållandet.
            Det gäller sjukvården och andelen män som valt att arbeta som
            sjuksköterskor. Det passar mig bra då jag talar av egen erfarenhet.
            Andelen manliga sjuksköterskor har legat konstant på 8–10 procent
            under 25 år. År 2011 var 10 procent av sjuksköterskorna män. Män
            lockas inte till sjukvården på grund av politiska beslut, utan
            här spelar yrkesrollen, karriärvägarna samt lönen roll. Lika svårt
            som det kan vara för killar att komma in på en kvinnodominerad
            arbetsplats är det för kvinnor att komma in på en manligt dominerad
            arbetsplats. Här spelar bland annat arbetsledningen en oerhört
            viktig roll.
          </note>
          <note>
            Arbetet med att få fler kvinnor att vilja börja arbeta inom Försvarsmakten
            fortskrider, och jag är övertygad om att andelen kommer att öka
            snabbare med de beslut och det arbete som i dag görs av myndigheten.
          </note>
          <note>
            Fru talman! En del av betänkandet handlar om genusperspektiv
            på internationella insatser. Åsa Lindestam redogjorde på ett föredömligt
            sätt för detta. Jag ska upprepa en del av det som sades eftersom
            det är viktigt.
          </note>
          <note>
            Som Åsa Lindestam nämnde hade en del av utskottet förmånen att
            i förra veckan få möta och samtala med Zainab Hawa Bangura vid
            FN-högkvarteret i New York. Hon arbetar som undergeneralsekreterare
            med frågor som gäller sexuellt våld i konfliktområden. Hennes
            beskrivning av det våld som utövas mot kvinnor och barn berörde
            oss djupt. Från Sverige lyfte vi upp FN-resolutionerna 1325 och
            1820 och betydelsen av dessa i de beslut vi fattar. Alla som åker
            på internationellt uppdrag ska ha kunskap och utbildning inte
            bara gällande resolutionerna 1325 och 1820 utan även andra betydelsefulla
            resolutioner kopplade till uppdraget.
          </note>
          <note>
            Jag vill passa på att nämna att när jag för 20 år sedan åkte
            till Libanon talades det ingenting om kvinnors och barns situation
            i det område där vi skulle verka. Det var bara fråga om geografi
            och religionskunskap. På 20 år har det trots allt tagits stora
            steg, vilket jag är tacksam över, men det finns mycket kvar att
            göra.
          </note>
          <note>
            När vi samtalade med mrs Bangura diskuterade vi också det nordiska
            centret för genusfrågor i militära operationer som nu finns och
            som ligger inom ramen för det nordiska samarbetet Nordefco. Detta
            kunskapscenter spelar en stor roll i att implementera och utvärdera
            arbetet med genusperspektiv i internationella insatser. Alliansregeringen
            tar dess frågor på stort allvar och förlängde förra året handlingsplanen
            för resolution 1325 till år 2015.
          </note>
          <note>
            Med detta, fru talman, yrkar jag bifall till utskottets förslag
            i betänkandet och avslag på samtliga reservationer.
          </note>
          <note>
            I detta anförande instämde Annicka Engblom, Anders Hansson och
            Abdirizak Waberi (alla M).
          </note>
          <note type="speaker">
            Anf. 18 STAFFAN DANIELSSON (C):
          </note>
          <note>
            Fru talman! Delar av försvarsutskottet träffade förra veckan
            hos FN i New York Margot Wallströms efterträdare Zainab Hawa Bangura,
            tidigare hälsovårdsminister i Sierra Leone. Åsa Lindestam redogjorde
            väl för vårt möte med henne och det starka intryck hon gav. Hon
            imponerade med en stark karisma och ett brinnande engagemang för
            kvinnors utsatthet för sexuellt våld i olika konflikter, vilket
            hon ska samordna bekämpandet av i FN.
          </note>
          <note>
            FN:s arbete på detta oerhört viktiga område måste fortsätta och
            bli allt skarpare. Den råa och hemska verkligheten är så förfärlig
            att den är svår att ta till sig, begripa och hantera. Sverige
            stöder detta arbete av all kraft och är här som på andra FN-områden
            en starkt drivande kraft, vilket är mycket bra.
          </note>
          <note>
            Försvarsutskottets betänkande Jämställdhet och genusfrågor tar
            upp dessa viktiga frågor och redovisar hur Försvarsmakten, regeringen
            och riksdagen arbetar med dem. Av betänkandet framgår det glädjande
            nog mycket tydligt att frågorna är högt uppe på bordet i både
            regeringens och myndigheternas arbete – här i riksdagen givetvis
            också. Detta belyses väl i betänkandet. Från Centerpartiets sida
            ser vi detta som oerhört viktiga frågor.
          </note>
          <note>
            Det som motionerna från Socialdemokraterna, Vänsterpartiet och
            Miljöpartiet lyfter fram att myndigheter och regering bör göra
            görs redan i allt väsentligt på ett bra sätt, tycker jag. Regeringen
            är till exempel mycket tydlig med att Försvarsmakten ska vidta
            åtgärder så att fler kvinnor rekryteras och stannar i yrket. Utskottet
            framhåller att det delar motionärernas syn att andelen kvinnor
            i försvaret måste öka och hänvisar till att nuvarande rekrytering
            på frivillig grund i hög grad bidragit till detta. Det är fortfarande
            för låga nivåer, men det är ändå en rejäl ökning.
          </note>
          <note>
            Vad gäller önskemålen om bättre jämställdhet och genusperspektiv
            inom försvaret redovisar utskottet att regeringen har givit Försvarsmakten
            och Myndigheten för samhällsskydd och beredskap, MSB, i uppgift
            att ta fram en plan för detta. Denna skulle redovisas senast den
            16 september 2013, det vill säga tidigare i veckan. Jag hoppas
            att det också skett. Det handlar om hur lärdomarna från utvecklingsarbetet
            kan tas till vara. Försvarsutskottet ser det också som självklart
            att Försvarsmaktens jämställdhetsarbete ska ges tillräckliga resurser
            samt att myndighetens chefer ska vara goda förebilder i förändringsarbetet.
          </note>
          <note>
            Genusperspektivet är också starkt i Försvarsmaktens internationella
            insatser. Regeringen har uppdragit åt Försvarsmakten att man ska
            verka i enlighet med FN:s säkerhetsråds resolutioner 1325 och
            1820 om kvinnor, fred och säkerhet, särskilt vid utbildning samt
            vid planering, genomförande och utvärdering av insatserna.
          </note>
          <note>
            Det finns fyra reservationer i betänkandet, trots att vi är så
            överens, som jag ser det. De slår delvis in öppna dörrar, tycker
            jag. Men okej – en opposition ska ju opponera sig. Jag vill inte
            uttala mig om hur Centerpartiet hade agerat om vi varit i minoritet.
          </note>
          <note>
            Reservation 3 från Socialdemokraterna och Vänstern känns lite
            onödig med sina krav på att regeringen ska verka för en mer jämställd
            och jämlik miljö inom Försvarsmakten och hemvärnet och med uppfattningen
            att jämställdhetsarbetet inom försvaret och en integrering av
            genusfrågorna i utbildningar är av stor vikt. Jag, Alliansen,
            försvaret och regeringen instämmer helt i detta, och arbetet pågår
            för fullt.
          </note>
          <note>
            Reservation 1 från Vänsterpartiet och Miljöpartiet har däremot
            förslag som går längre än regeringens. Man vill att regeringen
            ska fastställa en handlingsplan för att det ska bli 40 procent
            kvinnor i hemvärnet. Jag är som sagt helt med på att andelen kvinnor
            i försvaret och hemvärnet bör öka betydligt mer än vad som redan
            skett sedan frivilligrekryteringen infördes. Men detta arbete
            pågår för fullt och skulle knappast gagnas av att mycket höga
            målbilder tas in i handlingsplanerna.
          </note>
          <note>
            I detta anförande instämde Annicka Engblom (M).
          </note>
          <note type="speaker">
            Anf. 19 ÅSA LINDESTAM (S) replik:
          </note>
          <note>
            Fru talman! Jag tänkte först inte begära replik, men när Staffan
            Danielsson säger att det regeringen gör just nu är väldigt bra
            kan jag bara inte låta bli att ställa lite frågor.
          </note>
          <note>
            Om vi nu vet att allt detta otäcka händer i världen och våra
            soldater finns där och vi vill att de ska veta om vad som händer,
            då måste det också kunna uppsättas mätbara mål för att vi ska
            kunna se att de verkligen har förstått sitt uppdrag och kan verka
            i förhållande till det. Vi hörde i tidigare inlägg att det inte
            skulle vara någon särbehandling därför att man inte skulle mäta
            handikapp på slagfältet. Jag förstod inte riktigt vad det handlade
            om. Men om det nu är så att vi vet att vi behöver kvinnor som
            möter kvinnor, därför att kulturer i andra länder inte tillåter
            kvinnor att prata med män, skulle vi inte då kunna sätta upp mätbara
            mål för hur många kvinnor vi ska ha i det svenska försvaret och
            en tidtabell för när vi ska nå dit? Det går inte bara att säga
            att det ska göras och sedan höra av sig och säga: Nu utvärderar
            vi – hur har det gått? Det måste också finnas en väldigt strategisk
            plan för att man ska kunna nå någonvart i de här otroligt svåra
            frågorna.
          </note>
          <note>
            Staffan Danielsson säger att arbetet pågår för fullt. Nej, jag
            tycker nog inte att det pågår för fullt. Det finns så många fler
            sätt att hantera den här otroligt viktiga frågan. Skulle inte
            Staffan Danielsson kunna hjälpa till att se till att regeringen
            sätter upp mätbara mål och en tidtabell för när dessa genusmål
            ska uppnås i det svenska försvaret?
          </note>
          <note type="speaker">
            Anf. 20 STAFFAN DANIELSSON (C) replik:
          </note>
          <note>
            Fru talman! Arbetet pågår i riksdagen, regeringen och försvaret.
            Jag känner att vi har en bred samstämmighet och gör vad vi kan
            på de olika nivåerna för att främja jämställdhet i försvaret och
            öka andelen kvinnor. Där är vi helt eniga. Min uppfattning är
            att det finns en stor medvetenhet. Det svenska försvaret har fokus
            på detta, vill väl och jobbar med internationella insatser. Vi
            driver på från riksdag och regering. Det är i rörelse. Vi är brett
            överens, och det händer saker. Men givetvis är inget så bra att
            det inte kan bli bättre.
          </note>
          <note>
            Åsa Lindestam ställde en konkret fråga om mätbara mål. Det är
            ett bra sätt. Jag har inget emot mätbara mål. Jag vet inte om
            Socialdemokraterna föreslår sådana i sin reservation. Men kan
            det sättas upp relevanta mätbara mål som driver på det här har
            jag en stor öppenhet för detta. Det gäller även tidtabeller och
            så vidare. Vad gäller Vänsterpartiets offensiva förslag kände
            jag att det mätbara målet var så pass högt att det nästan blev
            irrelevant. Det tycker jag att man kan vänta med. Men att sätta
            upp mätbara mål i denna viktiga fråga för att föra det hela framåt
            och kunna stämma av och utvärdera är jag givetvis öppen för.
          </note>
          <note type="speaker">
            Anf. 21 ÅSA LINDESTAM (S) replik:
          </note>
          <note>
            Fru talman! Jag ser verkligen fram emot att få se när Staffan
            Danielsson tillsammans med mig kommer att driva frågan att vi
            ska ha tidtabeller och mätbara mål.
          </note>
          <note>
            Jag tror också att regeringen vill väl och gör så gott den kan.
            Men man måste ha stor erfarenhet av det här området för att kunna
            se med de genusglasögon man behöver ha på sig för att kunna nå
            ända fram. Vi måste ha kvinnor på plats som kan ta kontakt med
            andra kvinnor. Helt plötsligt ser vi då hela verkligheten, inte
            bara 50 procent som tidigare. Kvinnorna kan bidra med sina erfarenheter,
            och då kan vi också få en mycket bredare bild av vilken samhällsuppbyggnad
            vi behöver. Vi måste verkligen hjälpas åt.
          </note>
          <note>
            Men när jag ser kampanjen från Försvarsmakten, där det smäller,
            blixtrar och låter, tycker jag inte att den riktigt vänder sig
            till den kategori som jag skulle vilja ha in i försvaret. Vi måste
            självklart ha många med muskler, men musklerna måste sitta i huvudet
            också.
          </note>
          <note>
            Vi måste ha så många olika förmågor som vi bara kan för att kunna
            anpassa oss efter verkligheten därute. Det är därför som vi måste
            ha mätbara mål och tidtabeller. Det är bara då som vi kan med
            kraft nå dit.
          </note>
          <note>
            Jag tycker inte att det räcker med att göra så gott man kan utan
            att vi ska driva de här frågorna. Jag ser verkligen fram emot
            att göra det tillsammans med Staffan Danielsson.
          </note>
          <note type="speaker">
            Anf. 22 STAFFAN DANIELSSON (C) replik:
          </note>
          <note>
            Fru talman! Jag instämmer i mycket av det Åsa Lindestam säger.
            Jag tar särskilt till mig hennes uttalande om att regeringen gör
            så gott den kan. Det kan tolkas lite olika. Jag väljer att tolka
            det positivt. Vi får hjälpas åt framöver, Åsa Lindestam och jag,
            att i regeringen och riksdagen försvara det här viktiga området.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.31 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            8 § Frågestund
          </note>
          <note type="speaker">
            Anf. 23 TREDJE VICE TALMANNEN:
          </note>
          <note>
            Jag vill hälsa statsråden välkomna. Frågor besvaras i dag av
            socialminister Göran Hägglund, statsrådet Tobias Billström, kultur-
            och idrottsminister Lena Adelsohn Liljeroth, statsrådet Ulf Kristersson
            och statsrådet Catharina Elmsäter-Svärd.
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Socialminister Göran Hägglund besvarar
            såväl allmänpolitiska frågor som frågor inom sitt eget ansvarsområde.
            Frågor till övriga statsråd förutsätts beröra deras ansvarsområden
            inom regeringen.
          </note>
          <note>
            Det femte jobbskatteavdraget
          </note>
          <note type="speaker">
            Anf. 24 YLVA JOHANSSON (S):
          </note>
          <note>
            Herr talman! I går presenterade regeringen sin budget, där man
            bland annat lånar pengar för att genomföra ytterligare ett femte
            jobbskatteavdrag. Effekten av jobbskatteavdragen på jobbpolitiken
            är mycket ifrågasatt. Den forskare som har undersökt effekten
            av de första och andra jobbskatteavdragen har visat att man inte
            säkert kan se någon som helst positiv effekt av jobbskatteavdragen.
          </note>
          <note>
            En effekt som man säkert vet av både första, andra, tredje, fjärde
            och förmodligen också femte jobbskatteavdraget är att det ökar
            klyftan mellan den som har löneinkomst och den som är pensionär.
          </note>
          <note>
            Mina frågor till socialministern är följande. Hur kan ni föreslå
            att du och jag ska få sänkt skatt med över 600 kronor i månaden
            samtidigt som pensionärer bara får en hundralapp? På vilket sätt
            gör detta Sverige bättre?
          </note>
          <note type="speaker">
            Anf. 25 Socialminister GÖRAN HÄGGLUND (KD):
          </note>
          <note>
            Herr talman! Först och främst är det viktigt att komma ihåg att
            sett över mandatperioden har vi sänkt skatten mer för pensionärerna
            än för löntagarna. Jag upprepar att vi har sänkt skatten mer för
            pensionärerna än för löntagarna.
          </note>
          <note>
            Vidare har jobbskatteavdraget tillkommit av flera olika skäl.
            Ett skäl är förstås att det ökar den ekonomiska friheten för familjer
            och enskilda personer i vårt land, men det leder också till fler
            arbetstillfällen. Regeringen räknar med att den nu föreslagna
            sänkningen kommer att innebära att 13 000 personer ytterligare
            kommer i arbete. Socialdemokraterna sväljer, vad jag förstår,
            huvuddelen av det förslaget och tycker att det är bra. Framför
            allt säger man att när klubban väl har fallit i riksdagen kommer
            man inte att ändra på beslutet.
          </note>
          <note>
            Hur kan det komma sig att något som är så förfärligt kommer att
            vara okej när riksdagen så småningom har fattat sitt beslut?
          </note>
          <note type="speaker">
            Anf. 26 YLVA JOHANSSON (S):
          </note>
          <note>
            Herr talman! Socialministern försöker förvilla lite genom att
            dela upp sin regeringsperiod i två mandatperioder. Under den tid
            som du har varit socialminister har ni infört en skatteklyfta
            mellan pensionärer och löntagare som inte fanns tidigare. Den
            skatteklyftan uppgår till ungefär tusen kronor i månaden på samma
            inkomst.
          </note>
          <note>
            Min fråga kvarstår: På vilket sätt gör det Sverige bättre att
            vi ökar klyftorna?
          </note>
          <note>
            Det som också sker är att det blir stora brister i välfärden,
            stora behov i skolan och stora behov i äldreomsorgen, som vi kan
            läsa om nästan varje dag i tidningarna. Det är verksamheter som
            kommunerna ansvarar för. Kommun efter kommun tvingas i dag att
            genomföra skattehöjningar för att klara välfärden samtidigt som
            staten genomför stora skattesänkningar som ökar klyftorna. På
            vilket sätt gör det Sverige starkare, Göran Hägglund?
          </note>
          <note type="speaker">
            Anf. 27 Socialminister GÖRAN HÄGGLUND (KD):
          </note>
          <note>
            Herr talman! Det som verkligen skapar klyftor i samhället är
            skillnaden mellan dem som har jobb och dem som inte har jobb.
            Regeringens viktigaste uppgift är att säkerställa att så många
            människor som möjligt kan gå från arbetslöshet till arbete.
          </note>
          <note>
            Vi har levt igenom en lång lågkonjunktur. Sysselsättningen i
            Sverige har ökat med över 200 000 personer sedan vi tillträdde.
            Vi har aviserat en sänkning med 11,15 miljarder kronor för de
            1,7 miljoner pensionärerna, och vi har aviserat en skattesänkning
            för löntagarna genom ett jobbskatteavdrag på 12 miljarder kronor.
            Sänkningen har varit större för pensionärerna.
          </note>
          <note>
            Om eländesbeskrivningen som Ylva Johansson nu tog upp skulle
            gälla borde väl Socialdemokraterna vilja riva upp beslutet om
            man fick möjlighet. Men man accepterar beslutet. Det är beskrivande
            nog, herr talman.
          </note>
          <note>
            Upphandlingen av Gotlandstrafiken
          </note>
          <note type="speaker">
            Anf. 28 JESSICA ROSENCRANTZ (M):
          </note>
          <note>
            Herr talman! Min fråga riktar sig till infrastrukturminister
            Catharina Elmsäter-Svärd.
          </note>
          <note>
            De gångna åren har vi konstaterat att en fråga som har rönt mycket
            uppmärksamhet i trafiksammanhang är den om Gotlandsupphandlingen.
            Staten upphandlar trafiken till och från Gotland, och att staten
            har ett viktigt ansvar i detta är givet. Avgörande för Gotlands
            välmående, trafikförsörjning, arbetsmarknad och tillväxt är naturligtvis
            att transporterna till och från ön fungerar.
          </note>
          <note>
            Trafikverket genomför just nu en ny upphandling. Hur ser regeringen
            på den pågående upphandlingen, och kan man även i fortsättningen
            garantera en säkrad tillväxt för Gotlands invånare?
          </note>
          <note type="speaker">
            Anf. 29 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Det här är en fråga som har återkommit från tid
            till annan, kanske inte minst under förra sommaren när det fanns
            en stor oro hos gotlänningarna själva.
          </note>
          <note>
            Staten har sedan 70-talet känt att det är viktigt att hela landet
            håller ihop. Därför har man på olika sätt varit engagerad. För
            närvarande finns en upphandlad färjetrafik, och staten skjuter
            till drygt 400 miljoner kronor per år. Nu pågår en ny upphandling,
            och därför råder just nu egentligen en tyst period.
          </note>
          <note>
            Regeringen har sagt att om vi inte får ett tillräckligt bra avtal
            som kan träda i kraft 2017 förbereder vi oss för ett statligt
            tonnage som kan sättas i drift av någon annan.
          </note>
          <note type="speaker">
            Anf. 30 JESSICA ROSENCRANTZ (M):
          </note>
          <note>
            Herr talman! Tack, infrastrukturministern!
          </note>
          <note>
            Historiskt sett har konkurrensen varit begränsad när det gäller
            upphandlingen av trafiken till och från Gotland. Många intresserade
            och nyfikna frågor har ställts med anledning av diskussionen om
            ett statligt tonnage. Något som kanske inte har varit helt väntat
            från alla håll.
          </note>
          <note>
            Hur ser infrastrukturministern på troligheten i det scenariot?
            Vad kan det få för effekt ekonomiskt för staten? Kan ministern
            se en förändring i stabiliteten och ekonomin för Gotlands invånare
            om statligt tonnage blir alternativet framöver?
          </note>
          <note type="speaker">
            Anf. 31 Statsrådet CATHARINA ELMSÄTER-SVÄRD (M):
          </note>
          <note>
            Herr talman! I grund och botten hoppas vi nog alla att vi ska
            få in tillräckligt många bra anbud där också konkurrensen i sig
            resulterar i ett bra serviceutbud, ett bra utbud av avgångar och
            turer och en översyn av prisbilden. Den förutsättningen är större
            om fler ser att det finns en möjlighet att lägga anbud.
          </note>
          <note>
            Erfarenheten visar dock att marknaden inte är så stor. För att
            inte hamna i en situation där vi tappar tid, vilket skulle vara
            direkt hämmande inte minst mot Gotland, fick Trafikverket tidigare
            ett uppdrag att påbörja en översyn av hur en upphandling av statligt
            tonnage kan se ut. I den budget som presenterades i går har låneramen
            höjts för Trafikverket på ungefär 4 ½ miljard för att utifall
            att det blir aktuellt också kunna inhandla fartyg – för att inte
            tappa tid och tempo.
          </note>
          <note>
            Anslaget till rehabilitering av sjukskrivna
          </note>
          <note type="speaker">
            Anf. 32 GUNVOR G ERICSON (MP):
          </note>
          <note>
            Herr talman! Min fråga går till socialförsäkringsminister Ulf
            Kristersson.
          </note>
          <note>
            Sedan 2010 ökar sjukskrivningarna stadigt liksom skillnaden mellan
            kvinnor och män. Vi behöver en ny arbetslinje, en mänskligare
            arbetslinje, som också förebygger ohälsa.
          </note>
          <note>
            I juli i år var 105 000 kvinnor sjukskrivna och 56 000 män –
            nästan dubbelt så många kvinnor som män. Någon satsning för att
            säkerställa att människor verkligen får rehabilitering kan inte
            ses i den budget som lades fram i går.
          </note>
          <note>
            Finsam, så kallade samordningsförbund som jobbar lokalt, får
            klara sig med samma summa fram till 2017 – pengarna ligger kvar
            på samma nivå. Bidraget till företagshälsovård ändras så att stöd
            betalas direkt till arbetsgivarna, och det motsvarar 195 kronor
            per sjukskriven. Det räcker inte långt.
          </note>
          <note>
            På vilket sätt säkerställer mindre pengar till rehabilitering
            att människor verkligen får rehabilitering?
          </note>
          <note type="speaker">
            Anf. 33 Statsrådet ULF KRISTERSSON (M):
          </note>
          <note>
            Herr talman! Först och främst vill jag bara säga, utan minsta
            ironi, att det är mycket bra att Gunvor G Ericson också oroar
            sig för de ökande sjuktalen. Det är bra att vi denna gång tidigt
            ser ökningar på en mycket lägre nivå och tycker att de är värda
            att uppmärksamma och göra någonting åt. Det var dramatiskt annorlunda
            för ett antal år sedan när vi väntade år efter år och kom i ett
            läge där det blev helt ohållbart.
          </note>
          <note>
            Vi har gått från mycket låga nivåer till en viss ökning. Jag
            är den förste att säga att man måste ha ögonen på detta. Det är
            korttidssjukfrånvaron som ökar tydligast. Det betyder att våra
            tidsgränser fungerar, att människor inte blir kvar i sjukskrivningen
            längre än nödvändigt. Men fler människor kommer in i sjukförsäkringen,
            och det ska man vara mycket observant på. Det gläder mig att vi
            verkar vara överens på den punkten.
          </note>
          <note>
            Har man väl sagt det ska man göra allt man kan för att hjälpa
            människor tillbaka till arbetsmarknaden, och där gör vi ganska
            mycket just nu.
          </note>
          <note type="speaker">
            Anf. 34 GUNVOR G ERICSON (MP):
          </note>
          <note>
            Herr talman! Jag delar kanske inte helt den historieskrivningen.
            Vi har ganska stora problem på svensk arbetsmarknad i dag med
            hur det ser ut och hur det fungerar om man inte har full hälsa.
            Sjukskrivningsreglerna lägger fortfarande hinder i vägen för den
            som kan arbeta deltid eller kan jobba lite grann. Man kan inte
            vara sjukskriven på deltid, till exempel 40 procent.
          </note>
          <note>
            I regeringens budget som kom i går minskas rehabiliteringsanslaget
            i den så kallade rehabiliteringsgarantin med 1 miljard kronor
            under den kommande perioden. Det är en ganska stor minskning.
          </note>
          <note>
            Min fråga kvarstår: På vilket sätt säkerställer mindre pengar
            till rehabilitering att människor verkligen får rehabiliteringen?
            Vi var ju i våras här i kammaren överens om att se över systemet
            så att människor verkligen kan få rehabilitering innan man kommer
            fram till tidsgränsen i sjukförsäkringsreglerna.
          </note>
          <note type="speaker">
            Anf. 35 Statsrådet ULF KRISTERSSON (M):
          </note>
          <note>
            Herr talman! Jag kan börja med det som ökar, för det är det som
            är viktigt att ha klart för sig. Det är korttidssjukfrånvaron
            som ökar, och det är viktigt i sig. Det finns i dag inga tidsgränser
            som reglerar detta, utan då får man vara observant: Vad är det
            som gör att fler människor i dag är sjukskrivna längre än två
            veckor, går från de två veckorna in i sjukförsäkringen?
          </note>
          <note>
            Det andra som man ska ha koll på är att det är mycket mer kvinnor
            än män. Vi är alltså tillbaka i gamla skillnader mellan män och
            kvinnor. Där har vi, som jag tror att frågeställaren vet, lagt
            ganska stora uppdrag – de kommer att återrapporteras sent denna
            höst – när det gäller just skillnaderna mellan män och kvinnor
            och vad det är som skapar dem.
          </note>
          <note>
            Det tredje är att det är psykisk ohälsa, det vill säga i vår
            tids moderna arbetsliv, som utmärker sig mer än de traditionella
            somatiska sjukdomarna. Det där ska vi ha koll på. Allt detta kräver
            mer kunskap, och vi har sjösatt ganska stora analyser för att
            få bättre kunskap.
          </note>
          <note>
            I fråga om rehabiliteringen tror vi att det är helt avgörande
            att vi får en bättre företagshälsovård. Vi har också satsat mer
            pengar i praktiken på att företagshälsovården ska vara mer nära
            och lägga ett tydligare ansvar på arbetsgivare att få människor
            tillbaka i arbetskraften efter en tids sjukfrånvaro.
          </note>
          <note>
            Nationell samordning av den kvalificerade sjukvården
          </note>
          <note type="speaker">
            Anf. 36 CHRISTER NYLANDER (FP):
          </note>
          <note>
            Herr talman! Jag har en fråga till socialministern.
          </note>
          <note>
            Det är i de allra mest utsatta stunderna av livet som människan
            möter den högkvalificerade vården. Det handlar om svårare sjukdomsfall
            och allvarliga olyckor. Där har vi stora förväntningar på en närvarande,
            tillgänglig sjukvård av högsta kvalitet som ligger i fronten av
            vad sjukvården kan. Samtidigt ser vi hur den högkvalificerade
            vården springer i väg kostnadsmässigt. Vi kan göra mycket mer,
            förväntningarna ökar, medicinerna blir dyrare och utrustningen
            blir dyrare.
          </note>
          <note>
            Allt detta talar för en ökad samordning. Samordning finns redan
            inom landsting och till viss del mellan landsting och regioner,
            men jag menar att det också kanske behöver funderas mer kring
            ökad samordning nationellt. Därför skulle jag vilja höra socialministerns
            fundering kring detta.
          </note>
          <note type="speaker">
            Anf. 37 Socialminister GÖRAN HÄGGLUND (KD):
          </note>
          <note>
            Herr talman! Tack, Christer Nylander, för den frågan, som jag
            tror behöver aktualiseras ytterligare. Det är en viktig fråga:
            Hur använder vi resurserna på ett sådant sätt att alla människor
            oavsett var man bor har tillgång till en likvärdig vård?
          </note>
          <note>
            När det gäller enklare, mer basal vård är det rimligt att den
            vården finns till hands nära oss överallt var vi än bor i Sverige.
            Men för att upprätthålla kvaliteten på det som ska ligga i absolut
            framkant, där vi vill vara i världsklass, och som rör smalare
            sjukdomsgrupper är det nog viktigt att vi funderar på hur vi åstadkommer
            en koncentration i vissa sammanhang.
          </note>
          <note>
            Det är också den tanke som ligger bakom till exempel cancerstrategin,
            där vi har inrättat sex regionala cancercentrum där vi ska vara
            bäst och dit människor ska kunna remitteras från områden omkring
            dem. Vi kan inte vara världsbäst på varje sjukhus runt om i hela
            Sverige.
          </note>
          <note type="speaker">
            Anf. 38 CHRISTER NYLANDER (FP):
          </note>
          <note>
            Herr talman! Jag får tacka för svaret. Jag tycker att det är
            viktigt att socialministern och regeringen funderar kring de här
            frågorna på ett konstruktivt och spännande sätt.
          </note>
          <note>
            Det finns ytterligare ett perspektiv i detta, och det är att
            Sverige under lång tid, historiskt och i nuläget, har varit mycket
            framstående inte minst när det gäller medicinsk forskning men
            också när det gäller utveckling av ny medicin och nya metoder.
            Det ställer krav på att den högspecialiserade vården inte bara
            är tillgänglig för patienterna utan också är tillgänglig för forskningen
            genom kliniska studier och annat.
          </note>
          <note>
            Vi ser nu en ökad oro för att det blir svårare att komma fram
            för den kliniska forskningen, vilket kan innebära att forskningen
            flyttar utomlands. Det kan också innebära att företag flyttar
            utomlands och att stora delar av det som tidigare har byggt svenskt
            välstånd kommer att flytta utomlands.
          </note>
          <note>
            Också det perspektivet är viktigt att ha med i en diskussion
            om behovet av en ökad nationell samordning just av den högkvalificerade
            vården.
          </note>
          <note type="speaker">
            Anf. 39 Socialminister GÖRAN HÄGGLUND (KD):
          </note>
          <note>
            Herr talman! Jag tror att många människor tycker att det är viktigt
            att få vården hyggligt nära där man bor. Men jag tror att de allra
            flesta skulle säga att det är ännu viktigare att få vård med mycket
            hög kvalitet. Därför finns det en del funktioner som är utlagda
            genom rikssjukvården, där man specialiserar sig på verksamheter
            genom regionala cancercentrum, som jag nämnde nyss, för att få
            bästa möjliga kvalitet. Vi vet att man uppnår ett större mått
            av skicklighet om man behandlar många än om man behandlar få.
          </note>
          <note>
            Också det som Christer Nylander tar upp när det gäller forskning
            är naturligtvis centralt. I vårbudgeten lade regeringen stora
            satsningar på bland annat klinisk forskning, ungefär en halv miljard
            kronor. I den budget som lades på riksdagens bord i går finns
            det också saker och ting som rör läkemedel där vi tänker oss att
            få till stånd en bättre samverkan mellan läkemedelsindustri och
            sjukvård för att säkerställa att vi ligger i absolut toppklass
            när det gäller bland annat klinisk prövning av nya läkemedel.
          </note>
          <note>
            Tack för frågan!
          </note>
          <note>
            Situationen för flyktingar från Syrien
          </note>
          <note type="speaker">
            Anf. 40 STAFFAN DANIELSSON (C):
          </note>
          <note>
            Herr talman! Tragedin i Syrien växer, och ett antal miljoner
            människor är nu på flykt inom Syrien och i flyktingläger i angränsande
            länder. Det är en fruktansvärd, fasansfull situation och ett oändligt
            lidande.
          </note>
          <note>
            En mycket liten del av flyktingarna lyckas ta sig till Europeiska
            unionen över stängda gränser, oftast genom kostsam smuggling på
            olika sätt. Många av dessa söker sig till Sverige.
          </note>
          <note>
            EU:s kommissionär Cecilia Malmström vädjar till EU-länderna att
            ta större ansvar, och jag vet att Sverige och migrationsministern
            driver på för detta. Det är mycket bra – allt stöd! Kommissionären
            är också positiv till att möjligheter öppnas att pröva asylansökningar
            på EU-länders ambassader i berörda länder.
          </note>
          <note>
            Hur ser migrationsministern på situationen med flyktingkatastrofen
            i och kring Syrien i dagsläget och på vad EU och Sverige kan göra
            mer?
          </note>
          <note type="speaker">
            Anf. 41 Statsrådet TOBIAS BILLSTRÖM (M):
          </note>
          <note>
            Herr talman! Låt mig börja med att konstatera att flyktingkatastrofen
            i Syrien är kanske den mest fruktansvärda som vi har sett på mycket
            lång tid. Den är uppe i nivåer som man får gå tillbaka till Rwanda
            1994 för att hitta. Över en miljon av dem som flyr är barn, de
            flesta under elva år. Det är någonting att fundera över.
          </note>
          <note>
            I detta läge gör vi i Sverige vad vi kan tillsammans med andra
            för att försöka hjälpa och lindra nöden på plats. Men vi har naturligtvis
            också förpliktelser internationellt att stå upp för när det gäller
            att ge människor som kommer hit och söker asyl den möjligheten.
            Det gör vi också.
          </note>
          <note>
            Den vädjan som Staffan Danielsson säger att kommissionären Cecilia
            Malmström har framställt instämmer vi naturligtvis fullt ut i.
          </note>
          <note>
            Men detta är komplexa frågor. Det är viktigt att hjälpa människor
            och att identifiera dem som har skyddsbehov. Men vi har en lagstiftning
            på detta område som bygger på att man måste befinna sig på plats
            i vårt land för att kunna lämna in en asylansökan, och det är
            svårt att ändra på detta.
          </note>
          <note type="speaker">
            Anf. 42 STAFFAN DANIELSSON (C):
          </note>
          <note>
            Herr talman! Jag förstår att det är svårt eller omöjligt att
            överblicka utvecklingen de kommande månaderna när det gäller flyktingströmmarna
            och hur Sverige och EU kan beröras. Min fråga är: Behöver, utifrån
            den information vi har nu, våra mottagningsresurser förstärkas
            i väsentlig grad, eller räcker den nuvarande planeringen?
          </note>
          <note type="speaker">
            Anf. 43 Statsrådet TOBIAS BILLSTRÖM (M):
          </note>
          <note>
            Herr talman! Regeringen förlitar sig naturligtvis på Migrationsverkets
            prognoser när vi gör de nödvändiga budgetprioriteringarna. I den
            budget som överlämnades till riksdagen i går har Migrationsverket
            fått de resurser som man har efterfrågat. Däremot får vi se vad
            som kommer framöver. Vi har inte sett slutet på den här utvecklingen
            i Syrien, tyvärr.
          </note>
          <note>
            Även om regimen Assad skulle falla i morgon har vi många års
            problem i regionen att hantera. En del av detta måste göras på
            plats, men det går inte att utesluta att människor kommer att
            fortsätta söka sig från regionen till Europa. Då är det nödvändigt
            att ha solidaritet i Europa mellan Europas stater och se till
            att det inte är några som tar hela ansvaret och gör hela arbetet
            utan att man delar på det. Det är regeringens politik.
          </note>
          <note>
            Skulle det behövas ytterligare budgetförstärkningar för att klara
            asylprövning och asylmottagandet kommer naturligtvis regeringen
            att återkomma till riksdagen om detta.
          </note>
          <note>
            Mångfalden i den svenska landsbygdskulturen
          </note>
          <note type="speaker">
            Anf. 44 OLLE LARSSON (SD):
          </note>
          <note>
            Herr talman! Min fråga är till kultur- och idrottsminister Lena
            Adelsohn Liljeroth.
          </note>
          <note>
            Det finns uppenbara brister i likabehandling, uppmärksamhet och
            bemötande vad gäller mångfalden i den svenska landsbygdskulturen.
            I Naturvårdsverkets arbete med fjällmiljömålen går att läsa: Rennäringen
            har () lyckats få myndigheternas stöd och uppmärksamhet medan
            fjälljordbruk och fäbodbruket har det svårare. () I den sydliga
            delen är det fäbodbruket som utnyttjar landskapet av gammal hävd,
            medan rennäringen har etablerat sig relativt sent.
          </note>
          <note>
            Det finns en stor kulturell mångfald i vårt land. Är det ministerns
            mening att modern renskötsel har högre kulturellt bevarandevärde
            än skärgårdsbönder, fäbodbruk, fjälljordbruket och det samiska
            gårdsbruket?
          </note>
          <note type="speaker">
            Anf. 45 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Jag ska se i vad mån jag kan svara på frågan. Naturvårdsverket,
            som Olle Larsson hänvisade till, ligger ju inte under Kulturdepartementet.
          </note>
          <note>
            Vi värnar kulturarvet. Det är inte så att man ställer ett kulturarv
            mot ett annat. Så sent som i våras antog riksdagen – i full enighet,
            vill jag minnas – nya kulturmiljömål. Det var också resultatet
            av flera utredningar och mycket samråd, där man ger bland annat
            länsstyrelserna utökade uppgifter och ser möjligheterna att ha
            en levande landsbygd där kulturmiljön spelar en roll. Man ska
            kunna leva i sin miljö och också ta vara på de traditioner som
            finns.
          </note>
          <note>
            Som en vakande hand över allt detta vilar Riksantikvarieämbetet,
            som fullgör sin uppgift med stor framgång.
          </note>
          <note type="speaker">
            Anf. 46 OLLE LARSSON (SD):
          </note>
          <note>
            Herr talman! I det svenska arbetet med Wipo konstateras att det
            är endast samer som har inkluderats som ursprungs- och lokalsamhällen
            med traditionella livssätt, vilket innebär ett ignorerande av
            en mängd lokal kunskap och traditionella kulturyttringar från
            andra lokalsamhällen i vårt land. Det har inneburit att fjällbondekulturen
            inte har samma kulturella värde som samekulturen i de södra fjällen,
            där samer och rennäringen är sentida i förhållande till fjällbonden.
          </note>
          <note>
            Varför anser regeringen att samekulturen har ett högre bevarandevärde
            på marker där samer och renägare är sentida i förhållande till
            fjällbonden och fjällbondekulturen? Varför erkänner ministern
            inte att regeringen är för enfald i stället för mångfald när det
            gäller kulturer längs den svenska fjällkedjan?
          </note>
          <note type="speaker">
            Anf. 47 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Till skillnad från Olle Larsson uppfattar jag inte
            att detta är en stor konflikt. Vi ställer inte olika grupper mot
            varandra eller olika kulturmiljöer mot varandra. Det framgår väldigt
            tydligt i den kulturmiljölag som jag hänvisade till alldeles nyligen.
          </note>
          <note>
            Däremot är samiskan ett av våra fem nationella minoritetsspråk,
            och det slår vi också vakt om. Vi har sedan 2009 en ny språklag
            i Sverige, som stärker svenskans ställning men också de nationella
            minoritetsspråkens och teckenspråkets. Vi har i den budget som
            presenterades för riksdagen i går givit Institutet för språk och
            folkminnen ytterligare medel för att man ska kunna arbeta vidare
            med att stärka nationella minoritetsspråk och utvärdera språklagen.
          </note>
          <note>
            Jag ser alltså inte den konflikt som Olle Larsson ser.
          </note>
          <note>
            Punktligheten i järnvägstrafiken
          </note>
          <note type="speaker">
            Anf. 48 ANDERS YGEMAN (S):
          </note>
          <note>
            Herr talman! Först vill jag framföra en förhoppning om att statsråden
            har haft en bra sommar och fått njuta av det svenska sommarvädret.
          </note>
          <note>
            Precis innan riksdagen upplöstes inför sommaren var infrastrukturministern
            i riksdagen för att svara på en interpellation av mig. Hon utropade
            då att Sverige tillsammans med två andra länder hade Europas punktligaste
            järnvägar. Den 20 augusti i år, för några veckor sedan, höll ministern
            ett tal på en konferens, där hon satte upp målet att Sverige skulle
            ha Europas punktligaste järnvägar om sju år.
          </note>
          <note>
            Därför vill jag fråga infrastrukturministern: Vad har hänt under
            sommaren?
          </note>
          <note type="speaker">
            Anf. 49 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Det var en väldigt bra fråga av Anders Ygeman. Han
            nämnde den resultatkonferens som var precis efter sommaren – en
            resultatkonferens där hela järnvägsbranschen, alla tågoperatörer,
            de som jobbar med underhåll och så vidare, har bestämt sig för
            att gemensamt sätta upp ett mål, målet om punktlighet. Det gör
            man inte minst för resenärernas skull men också för företagens
            skull.
          </note>
          <note>
            Detta är också hopkopplat med det stora uppdraget om mer drift
            och underhåll på järnvägen – det kan ibland bli i en konkurrenssituation
            – och säkerhet, både för dem som ska jobba vid och på spåret och
            för att säkerhet är en förutsättning för punktlighet. Det är branschen
            själv som har satt upp detta som mål, och det tycker jag är en
            bra utgångspunkt om vi ska lyckas med detta.
          </note>
          <note type="speaker">
            Anf. 50 ANDERS YGEMAN (S):
          </note>
          <note>
            Herr talman! Men frågan är vad som har hänt under sommaren. Hur
            kunde Sverige ha Europas punktligaste järnväg när ministern var
            i riksdagen i juni, medan det i augusti, när ministern håller
            tal på konferensen, skulle ta sju år att nå detta mål, som enligt
            ministern var uppnått redan i juni.
          </note>
          <note>
            Vad är det som har hänt under sommaren? Varför har Sverige fallit
            så dramatiskt i punktlighetsligan att vi måste sätta upp målet
            att Sverige först efter 14 år med borgerliga regeringar ska kunna
            ha punktliga järnvägar?
          </note>
          <note type="speaker">
            Anf. 51 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Saker och ting skulle vara mycket enklare om man
            inte valde att som frågeställaren blanda äpplen och päron. Det
            finns instrument som kallas statistik, som används internt för
            att veta hur man står sig i jämförelse med andra och vad man behöver
            göra mer och bli bättre på. Sådan statistik är bland annat punktlighetsstatistik,
            som man försöker få en gemensam standard för i hela Europa. Det
            finns inte i dag.
          </note>
          <note>
            Sverige har följt rekommendationerna, och vi kan se att Sverige
            ligger bra till. Vad som är ännu mer relevant, inte minst för
            resenärerna, är det faktum att tåg är försenade oavsett hur många
            minuter det handlar om. För att komma till rätta med förseningarna
            måste alla aktörer jobba tillsammans. Nu har aktörerna själva
            kommit överens om ett gemensamt mål i Sverige.
          </note>
          <note>
            Det är ointressant hur man sätter ihop statistiken. Det viktigaste
            för mig är att man ska kunna lita på att tåg kommer och går i
            tid.
          </note>
          <note>
            Investeringar i infrastruktur och kollektivtrafik
          </note>
          <note type="speaker">
            Anf. 52 MAGNUS SJÖDAHL (KD):
          </note>
          <note>
            Herr talman! Även min fråga går till infrastrukturministern.
          </note>
          <note>
            Investeringar i infrastruktur och bättre kollektivtrafik är viktigt
            inte minst för att förbättra pendlingsmöjligheterna. Att underlätta
            arbetspendling är som jag ser det också en viktig del av en god
            arbetsmarknadspolitik.
          </note>
          <note>
            Skåne, som jag kommer från, har en högre arbetslöshet än genomsnittet
            i Sverige. Beräkningar som jag har tagit del av visar att Sveriges
            bnp skulle kunna öka med ca 40 miljarder om sysselsättningen i
            Skåne kom upp i samma nivå som i övriga landet.
          </note>
          <note>
            Min fråga är: Delas min syn av statsrådet, att infrastruktur
            och satsningar på kollektivtrafik kan ses som en viktig möjlighet
            att öka sysselsättningen och därmed bidra till ökad delaktighet
            för fler och, naturligtvis, förbättrad ekonomi för landet i dess
            helhet?
          </note>
          <note type="speaker">
            Anf. 53 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag skulle kunna svara väldigt kort på den frågan.
            Jag skulle helt enkelt kunna säga: Ja, jag delar den uppfattningen
            helt och hållet. Men jag kan ändå utveckla det.
          </note>
          <note>
            Infrastruktur som är robust och bra möjligheter till resor och
            transporter, inte minst med kollektivtrafik, är ett av de viktigare
            verktygen när det gäller just jobb och tillväxt.
          </note>
          <note>
            Skåne, som Magnus Sjödahl nämner, är ett utmärkt exempel. Pågatågen
            har inneburit ett enormt möjliggörande för hela regionen. Då pratar
            vi inte bara om det som är inom regionen, utan man kan även sträcka
            sig upp mot Hallandshållet eller mot Blekingehållet. Det har öppnat
            en arbetsmarknad som gör att människor får förutsättningar att
            få sitt drömjobb även om det inte finns på hemorten eller om man
            inte har förutsättning att bo där.
          </note>
          <note>
            Detta gäller i hela landet. Därför har också regeringen satsat
            historiskt de kommande tolv åren på att förstärka den infrastruktur
            som vi har men också på att bygga ut och bygga nytt, just i det
            syftet.
          </note>
          <note type="speaker">
            Anf. 54 MAGNUS SJÖDAHL (KD):
          </note>
          <note>
            Herr talman! Tack för svaret! I Lund pågår byggandet av två stora
            forskningsanläggningar av nationellt intresse. Det är MAX IV-laboratoriet
            och ESS. De kommer att bli världsledande och är de största satsningarna
            på forskning inom materialvetenskap i svensk historia.
          </note>
          <note>
            De investeringar i kollektivtrafik som är nödvändiga i anslutning
            till dessa anläggningar kan inte helt finansieras lokalt eller
            regionalt. Då är min följdfråga: I vilken utsträckning kan vi
            förvänta oss att få statlig medfinansiering för att få en välfungerande
            transportinfrastruktur i anslutning till dessa anläggningar som
            är av nationellt intresse?
          </note>
          <note type="speaker">
            Anf. 55 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Precis utanför Lund, där de här stora anläggningarna
            ligger, har staten gjort en stor investering för att det ska vara
            fokus inte minst på forskning, innovation och framtida jobb och
            möjligheter. Jag har varit där nere och besökt det hela.
          </note>
          <note>
            Ansvaret för kollektivtrafik ligger lokalt och regionalt. Där
            finns det också förutsättningar, beroende på vad man har i övrigt,
            att möjligtvis exploatera i form av nya bostäder och annat som
            ger möjlighet att investera i egen kollektivtrafik eller vad regionen
            ser som viktigt när transporterna fungerar. Det kanske inte bara
            är inom Lund. Det kanske snarare handlar om hur man kommer till
            Malmö, hur man kommer till Kastrup och så vidare.
          </note>
          <note>
            Staten, däremot, är med och finansierar även kollektivtrafik
            när så behövs. Det har förekommit tidigare, och det är sådant
            som fortfarande förekommer. Men det förutsätter att det först
            kommer in en fråga från berörd region.
          </note>
          <note>
            Arbetet för sexuell och reproduktiv hälsa
          </note>
          <note type="speaker">
            Anf. 56 CARINA OHLSSON (S):
          </note>
          <note>
            Herr talman! Efter att riksdagen slutade före sommaren hade vi
            vårt junimöte i Europarådets parlamentariska församling. Där var
            det tydligt att det finns en väl samlad opposition mot sexuell
            och reproduktiv hälsa, till och med från hela länder, till exempel
            Ryssland som har lagstiftat så att man inte får tala om hbtq-frågor.
            Det är otillåten propaganda och därmed straffbart.
          </note>
          <note>
            Vi har en långvarig och bra tradition i Sverige. Vi håller fanan
            högt när det gäller dessa frågor. Det gäller allt från sex- och
            samlevnadsundervisning och trygga och säkra aborter till att stå
            upp för alla människors lika värde.
          </note>
          <note>
            Jag undrar hur socialministern och regeringen jobbar i dessa
            frågor både inom EU och i hela Europa nu när vi ser att de här
            krafterna verkligen samlar sig för att motverka och gå i opposition
            i dessa viktiga frågor.
          </note>
          <note type="speaker">
            Anf. 57 Socialminister GÖRAN HÄGGLUND (KD):
          </note>
          <note>
            Herr talman! Tack för frågan! Precis som Carina Ohlsson nämner
            är det här förstås väldigt viktiga frågor och frågor där Sverige
            många gånger har varit ledande när det till exempel gäller utformningen
            av biståndspolitiken och när det har handlat om att driva frågor
            som rör mänskliga fri- och rättigheter i vår omvärld.
          </note>
          <note>
            Inom ramen för EU, som frågan delvis gällde, är det självklart
            att Sverige i alla de sammanhang där de här frågorna berörs är
            aktivt och verksamt för att kunna åstadkomma förändringar och
            förbättra också i andra länder som vi inte har direkt beslutanderätt
            över. Men det handlar i regel om inhemsk lagstiftning. Och många
            av de här frågorna är inte föremål för EU-rättens bestämmande.
          </note>
          <note>
            När det gäller det som Europarådet gör är Europarådet i sig,
            den parlamentariska församlingen, en bredare samlingsplats som
            bland annat innehåller personer från andra länder som naturligtvis
            Europarådet har en möjlighet att påverka genom de diskussioner
            som förs.
          </note>
          <note type="speaker">
            Anf. 58 CARINA OHLSSON (S):
          </note>
          <note>
            Herr talman! Jag skulle vilja höra om man konkret planerar någonting,
            till exempel när det gäller bilaterala samtal med Ryssland. Vi
            vet också att det eventuellt kan komma en lagstiftning om att
            man ska omhänderta barn som lever med föräldrar som är homosexuella.
            Det går på tvärs mot vad vi står upp för.
          </note>
          <note>
            Jag undrar alltså om det bilaterala. Och är det fler och fler
            länder som tar efter det som vi ser att Ryssland nu gör behöver
            det finnas en ordentlig motkraft. Då frågar jag: Är den svenska
            regeringen den motkraften när det gäller att stå upp för sexuell
            och reproduktiv hälsa och också rättigheter?
          </note>
          <note type="speaker">
            Anf. 59 Socialminister GÖRAN HÄGGLUND (KD):
          </note>
          <note>
            Herr talman! Det finns en oroande utveckling i Ryssland som bland
            annat tar sig uttryck i form av lagstiftning som är ytterst obehaglig.
            Det är en självklarhet att Sverige i olika sammanhang uppmärksammar
            det här och för diskussioner med ryska motparter när vi kommer
            i sådana situationer och i bilaterala sammanhang. Det kommer vi
            självklart att fortsätta med.
          </note>
          <note>
            Men jag tror också att det är väldigt viktigt att Europarådets
            parlamentariska församling är ett sådant sammanhang där vi kan
            visa att vi ser vad som händer, att vi inte gillar det som händer
            och att vi har alternativa vägar att föreslå för att få ett samhälle
            där alla människor, verkligen alla människor, känner sig inkluderade.
          </note>
          <note>
            Vinter-OS i Sverige
          </note>
          <note type="speaker">
            Anf. 60 MEHMET KAPLAN (MP):
          </note>
          <note>
            Herr talman! Min fråga går till idrottsminister Lena Adelsohn
            Liljeroth.
          </note>
          <note>
            Det är bråda tider för dem som vill arrangera OS och Paralympics.
            I november går tiden ut för de orter som vill göra detta. Sveriges
            Olympiska Kommittés anmälan ska vara inne den 14 november. Vår
            vackra huvudstad, Stockholm, är en ort som är tänkt att vara värd
            jämte vinterorten Åre.
          </note>
          <note>
            För att SOK:s ansökan ska vara ekonomiskt och ekologiskt ansvarsfull
            bör det vara en geografisk spridning av arrangemangen. Vi ser
            helst att det här sker mellan ett antal länder, kanske Norge och
            Sverige. Men i det här fallet verkar det inte vara möjligt. Vi
            hoppas att det i framtiden kommer att vara möjligt.
          </note>
          <note>
            Om det inte är möjligt är det geografisk spridning inom landet
            som är viktigt. En av de grenar som har rönt stort intresse och
            mycket glädje för oss svenskar är skidskytte. Vi vet att Östersund
            har visat stort intresse. De har en skidskytteanläggning i världsklass.
            Det vore resursslöseri och slöseri med kompetens om man bortser
            från detta.
          </note>
          <note>
            Jag vill veta vad ministerns synpunkter på detta är.
          </note>
          <note type="speaker">
            Anf. 61 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Tack, Mehmet Kaplan, för en kort diskussion om detta!
            Vi är varma anhängare av stora internationella evenemang. Därför
            har vi till vår glädje kunnat se ett antal av dem så sent som
            detta år. Det gäller fotbolls-EM, hockey-VM, som vi vann, och
            friidrotts-EM inomhus – för att bara nämna några exempel.
          </note>
          <note>
            Jag ska själv upp till Östersund i slutet av november, till tävlingarna
            i skidskytte. Jag vet att det uppmärksammas inte bara i Sverige
            utan också utomlands och att det är bra möjligheter att tävla
            där.
          </note>
          <note>
            Jag har naturligtvis tagit del av det intresse som finns inom
            idrottsrörelsen för att arrangera olympiska spel här i Sverige
            2022, på vintern. Men hittills har vi inte sett någon som helst
            rapport. Jag vet att man arbetar med den. Men jag har svårt att
            uttala mig om den innan jag har sett den.
          </note>
          <note type="speaker">
            Anf. 62 MEHMET KAPLAN (MP):
          </note>
          <note>
            Herr talman! Då vill jag meddela att det i dagarna framgick att
            Jöran Hägglund, alltså inte ministerns kollega, var ute och berättade
            att Östersund inte kan komma i fråga eftersom denna typ av arrangemang
            behöver närhet. Jag tycker att det är ett lite märkligt resonemang
            och hoppas att ministern faktiskt ser fördelarna med att sprida
            evenemang inom landet, så att olika delar av både landsbygd och
            stad får möjlighet att vara med och arrangera sådana och att detta
            faktiskt också är till fördel för de ungdomar och barn som ser
            upp till idrottsstjärnorna inom Paralympics och vinter-OS.
          </note>
          <note type="speaker">
            Anf. 63 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Naturligtvis vill vi gärna se evenemang på olika
            håll i landet. Det var därför som det var så glädjande när fotbolls-EM
            avgjordes här i Sverige och många orter fick vara med. Där kunde
            man se riktigt bra fotboll.
          </note>
          <note>
            I Falun laddar man för skid-VM 2015. Stockholm ska ha konståknings-EM.
            Det är mycket på gång.
          </note>
          <note>
            Men samma svar gäller som jag framförde i mitt första inlägg,
            nämligen att jag ännu inte har sett någon ansökan eller någon
            plan. Vad vi däremot vet är att de olympiska spelen blir dyrare
            och dyrare för varje gång. De officiella och synliga kostnaderna
            för de spel som vi nu väntar på och som ska vara i Sotji i Ryssland
            är 300 miljarder kronor. Det tror jag är mer än för de sammanlagda
            vinterspelen. Det finns en tävlan, men jag tror inte att vi har
            sett några spel som har blivit billigare än de tidigare. Jag måste
            erkänna att när vi hamnar på kostnader i denna storleksordning
            ser jag helt andra behov i Sverige än att lägga pengarna på spektakulära
            spel. Men jag väntar på den undersökning som har gjorts.
          </note>
          <note>
            Reglerna för arbetskraftsinvandring
          </note>
          <note type="speaker">
            Anf. 64 SAILA QUICKLUND (M):
          </note>
          <note>
            Herr talman! Min fråga går till statsrådet Tobias Billström.
            Arbetskraftsinvandringsreformen från 2008 har på många sätt varit
            en lyckad reform. Men vi har också läst om en del missbruk från
            oseriösa arbetsgivare.
          </note>
          <note>
            Min fråga till statsrådet är: Vad gör statsrådet och regeringen
            åt detta?
          </note>
          <note type="speaker">
            Anf. 65 Statsrådet TOBIAS BILLSTRÖM (M):
          </note>
          <note>
            Herr talman! Detta är naturligtvis en viktig och angelägen fråga.
            Vi tycker från regeringens sida att det är mycket betydelsefullt
            att arbetskraftsinvandringsreformen har kommit på plats. Men vi
            tycker också att denna reform måste värnas och vårdas. Därför
            har vi lagt fram förslag om att renovera denna arbetskraftsinvandringsreform.
            De presenterades häromveckan. Tillsammans med Miljöpartiet, som
            är vår samarbetspartner i dessa frågor, vill vi nu vidta kraftfulla
            åtgärder så att missbruk av arbetskraftsinvandringsreglerna kan
            upptäckas och stoppas.
          </note>
          <note>
            Kortfattat kan man sammanfatta dessa regler i fyra huvudpunkter.
            Det handlar om efterkontroller, det handlar om straffsanktionerad
            uppgiftsskyldighet för arbetsgivare avseende anställningsvillkor,
            det handlar om att ge direktåtkomst för Migrationsverket till
            vissa myndigheters register, och det handlar om att komplettera
            de återkallelsebestämmelser som finns, så att man kan dra tillbaka
            ett tillstånd som redan är givet om de uppgifter som har lämnats
            inte stämmer. Dessutom ökar vi skyddet för arbetskraftsinvandrarna
            genom en utökad omställningsperiod och utökade informationsinsatser.
          </note>
          <note type="speaker">
            Anf. 66 SAILA QUICKLUND (M):
          </note>
          <note>
            Herr talman! Jag tackar för svaret. Arbetskraftsinvandringsreformen
            har inte riktigt tagit fart. Hur ska vi göra för att fler ska
            använda sig av arbetskraftsinvandring? Vad kan statsrådet svara
            på det?
          </note>
          <note type="speaker">
            Anf. 67 Statsrådet TOBIAS BILLSTRÖM (M):
          </note>
          <note>
            Herr talman! Arbetskraftsinvandring är någonting som Sverige
            kommer att behöva på bred front framöver. Skälet till det är naturligtvis
            att vi står inför en demografisk utmaning när det gäller en åldrande
            befolkning men också det faktum att många företag redan i dag,
            trots att vi har arbetslöshet i vårt land, inte hittar den kompetens
            som de behöver.
          </note>
          <note>
            Jag har gjort besök på flera olika arbetsplatser under den senaste
            tiden och fått uppleva hur stort detta problem egentligen är,
            framför allt när det gäller ingenjörskompetens. Därför måste vi
            ha bra och välfungerande system. Vi har redan det mest öppna systemet
            i hela OECD-sfären för arbetskraftsinvandring, och vi har bra
            och välfungerande regler på detta område. Men vi måste också komma
            ut med mer information till företagen om hur detta fungerar och
            fortsätta arbetet med cirkulär migration. Detta kommer regeringen
            att återkomma till riksdagen med senare i höst genom en proposition
            där vi kommer att ta upp ämnet cirkulär migration och utveckling
            och presentera fler förslag om hur Sverige ska bli ett öppnare
            och bättre fungerande land när det gäller arbetskraftsinvandring.
          </note>
          <note>
            Lagstiftning om tillgänglighet
          </note>
          <note type="speaker">
            Anf. 68 AGNETA LUTTROPP (MP):
          </note>
          <note>
            Herr talman! Jag ställer min fråga till socialminister Göran
            Hägglund, i hans roll att i dag inte bara besvara frågor inom
            sitt ansvarsområde.
          </note>
          <note>
            I juni förra året beslutade riksdagen om ett tillkännagivande,
            som Alliansen reserverade sig mot, om att tillgänglighet för personer
            med funktionsnedsättning ska in i den svenska diskrimineringslagen.
          </note>
          <note>
            Riksdagen beslutade också att regeringen skyndsamt skulle komma
            med ett lagförslag. Riksdagen uttalade också att det inte behövdes
            några fler utredningar i denna fråga. Man behöver inte fördröja
            detta lagförslag ytterligare.
          </note>
          <note>
            Min fråga är: Hur ser tidsplanen ut för detta lagförslag?
          </note>
          <note type="speaker">
            Anf. 69 Socialminister GÖRAN HÄGGLUND (KD):
          </note>
          <note>
            Herr talman! Den fråga som ställs rör det ansvarsområde som Erik
            Ullenhag har i regeringen. Frågan får ställas mer noga till honom.
          </note>
          <note>
            Regeringen har arbetat med denna fråga under mycket lång tid,
            och det finns ett utredningsförslag. Det som vi är mycket angelägna
            om är förstås att åstadkomma förbättringar för personer som har
            olika typer av funktionsnedsättningar. Men det gäller också att
            säkerställa att detta är praktiskt genomförbart och att kostnaderna
            är överblickbara och beräkningsbara, så att vi ser konsekvenserna
            av de beslut som vi tar.
          </note>
          <note>
            Riksdagen brukar vara mycket angelägen om att regeringen ska
            komma med trygga underlag som gör att riksdagen kan fatta beslut
            som faktiskt går att genomföra i praktiken. Det är anledningen
            till att förslaget ännu inte har kommit. När det gäller tidsplanen
            får vi höra med ansvarig minister.
          </note>
          <note type="speaker">
            Anf. 70 AGNETA LUTTROPP (MP):
          </note>
          <note>
            Herr talman! Jag tackar för svaret. Detta oroar mig, och säkert
            alla som brukar finnas vid den så kallade torsdagsaktionen, mycket.
            Detta rör faktiskt tusentals människor.
          </note>
          <note>
            I årets budgetproposition står det under detta område: En översyn
            kan därför behövas.
          </note>
          <note>
            Detta oroar nog inte bara mig. Precis som ministern säger har
            detta nämligen pågått under många år, och det finns en rad utredningar.
            Riksdagen har uttryckt att det nu får vara nog med utredningar.
            Ändå kommer svaret: En översyn kan därför behövas. Det är någonting
            som oroar. Därför kvarstår frågan. I budgetpropositionen står
            det nämligen inte någonting om en tidsplan.
          </note>
          <note type="speaker">
            Anf. 71 Socialminister GÖRAN HÄGGLUND (KD):
          </note>
          <note>
            Herr talman! Ordningen är att när regeringen ska lägga fram ett
            förslag måste vi ha ett ordentligt beredningsunderlag. Det ska
            vara begripligt för alla som är mottagare av den lagstiftning
            som Sveriges riksdag förväntas fatta beslut om. Vi ska kunna beräkna
            det hela ekonomiskt.
          </note>
          <note>
            Jag är en varm anhängare av att vi ska kunna genomföra de förslag
            som har funnits i tidigare utredningar. Men när regeringen lägger
            fram sitt förslag måste det vara ordentligt genomarbetat så att
            vi, kammarens ledamöter och alla olika intressenter kan få klart
            för sig konsekvenserna av det.
          </note>
          <note>
            Detta skulle vara en enormt viktig frihetsreform för människor
            som behöver bättre stöd, så att en del av de hinder som finns
            och som begränsar dem i deras tillvaro byggs bort. Därför är detta
            angeläget. Men vi behöver ha ett bra underlag innan vi kan presentera
            ett sådant förslag i riksdagen.
          </note>
          <note>
            Centralisering av Institutet för språk och folkminnen
          </note>
          <note type="speaker">
            Anf. 72 ISAK FROM (S):
          </note>
          <note>
            Herr talman! Min fråga handlar om centraliseringspolitik, regional
            närvaro, politisk handlingskraft eller motsatsen.
          </note>
          <note>
            Institutet för språk och folkminnen finns i dag lokaliserat på
            fem orter, nämligen Göteborg, Lund, Stockholm, Umeå och Uppsala.
            Avdelningarna där arbetar med dialekter, namn och folkminnen.
            Man har olika geografiska ansvarsområden, och man är i huvudsak
            inriktad på forskning och är lokalt förankrad. Man är även öppen
            för allmänheten, och man är mycket betydelsefull för de universitet
            som finns i närheten.
          </note>
          <note>
            I regleringsbrevet för 2012 kan man läsa att kulturministern
            tycker att institutet ska ha ett stort regionalt perspektiv och
            jobba med sådant som ger effekter i hela landet.
          </note>
          <note>
            Generaldirektören förväntas ta beslut om att lägga ned Daum i
            Umeå och Dal i Lund. I budgetpropositionen kan man inte någonstans
            utläsa hur regeringen ser på det regionala perspektivet och vad
            som gäller Sofi och Institutet för språk och folkminnen.
          </note>
          <note type="speaker">
            Anf. 73 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Institutet för språk och folkminnen, som ju ligger
            i Uppsala, har mycket riktigt verksamheter på många olika håll
            i landet. I den budget som presenterades i går blir det också
            en förstärkning av stödet med 3 miljoner kronor – om riksdagen
            godkänner det – för att bland annat utvärdera språklagen och stärka
            minoritetsspråken. Jag nämnde det i mitt svar på en tidigare fråga
            från en annan ledamot i kammaren. Det här är väldigt viktigt.
          </note>
          <note>
            Vi har dock också, vilket Isak From vet, självständiga myndigheter.
            Myndigheten har valt att göra en förändring av verksamheten när
            det gäller lokalisering. Förstärkningen påverkar inte innehållet;
            forskningen kommer att fortsätta att finnas kvar men koncentreras
            till tre orter. Det vore fel av mig – och det skulle kunna få
            andra konsekvenser – om jag här skulle börja ifrågasätta vad generaldirektören
            gör.
          </note>
          <note type="speaker">
            Anf. 74 ISAK FROM (S):
          </note>
          <note>
            Herr talman! Jag tackar kulturministern för svaret.
          </note>
          <note>
            Man kan undra om generaldirektören verkligen följer kulturministerns
            instruktioner i förordning 2012:309: Myndigheten ska bedriva forskning
            inom sitt verksamhetsområde och verka för ökad kunskap i samverkan
            med andra, exempelvis universitet och högskolor. Det har man tydligen
            inte gjort när det gäller förslagen om nedläggning av Dal och
            Daum. Där har man helt tänkt bortse från den uppbyggda samverkan
            och det fungerande arbete man har med Umeå universitet, Lunds
            universitet och även universitetet i Köpenhamn.
          </note>
          <note>
            Jag är fortfarande förundrad över att man inte kan utläsa någonting
            som ger stöd för det regionala perspektivet i regeringens budgetproposition.
          </note>
          <note type="speaker">
            Anf. 75 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Uppdraget ligger naturligtvis kvar. Hur man väljer
            att utforma det och hur man väljer att uppfylla de krav vi ställer
            avgör dock myndigheten självständigt. Det kan och bör jag inte
            gå in på.
          </note>
          <note>
            Psykisk ohälsa som grund för sjukskrivning
          </note>
          <note type="speaker">
            Anf. 76 FINN BENGTSSON (M):
          </note>
          <note>
            Herr talman! Vi inledde frågestunden med att beröra de ökade
            sjukskrivningstalen i Sverige. En slutsats man kan dra av den
            diskussion som då fördes var hur helt nödvändig den reform alliansregeringen
            under förra mandatperioden genomförde på detta område faktiskt
            var. Man kan säga att vi genom att ha fått bukt med onödiga, felaktiga
            sjukskrivningar nu har möjlighet att möta ett reellt problem som
            jag vet att ministern lägger stor möda vid att attackera.
          </note>
          <note>
            Vid sidan av de korta sjukskrivningarna är de långa sjukskrivningar
            som berör psykisk ohälsa sådant vi har i fokus. Jag vet att ministern
            har tagit en rad initiativ till att försöka belysa problemet så
            att vi får en bättre bakgrund, både vetenskapligt och praktiskt,
            till hur man kanske kan hantera den här typen av frågor. Det skulle
            vara bra om ministern inför dem som lyssnar till debatten kunde
            redogöra för vilka initiativ det är och vad de går ut på – alltså
            vad vi försöker ta reda på när det gäller komplexiteten kring
            den ökade psykiska ohälsan som grund för sjukskrivning.
          </note>
          <note type="speaker">
            Anf. 77 Statsrådet ULF KRISTERSSON (M):
          </note>
          <note>
            Herr talman! Låt mig först säga att jag tror att psykisk ohälsa
            är ett stort och bekymmersamt område. Jag tror dock samtidigt
            att det finns en väldigt glädjande öppenhet i den diskussion vi
            har i dag. Jag tycker att vi pratar om det med mer intresse än
            skambeläggning. Vi har en ökad diagnostisering, vilket en del
            människor är bekymrade över men där jag personligen nog snarare
            ser möjligheter till mer av hjälp, medicinering och insikt om
            vad man kan och inte kan göra.
          </note>
          <note>
            Ökad kunskap och ökad öppenhet är en första förutsättning för
            att lösa problem över huvud taget. I dunklet och det skambelagda
            finns inga lösningar över huvud taget. Det tror jag är en viktig
            grund, och det är en orsak till att vi i dag ser mycket mer av
            detta. Det har alltid funnits, ska vi vara noga med att säga –
            när man mycket mindre pratade om flexibilitet och många bollar
            i luften var det många människor som mådde dåligt, men det var
            ingen som frågade dem. Det här tror jag alltså är en allra första
            fundamentalförändring av vårt samhällsklimat.
          </note>
          <note>
            Jag ska gärna återkomma till mer konkreta punkter.
          </note>
          <note type="speaker">
            Anf. 78 FINN BENGTSSON (M):
          </note>
          <note>
            Herr talman! Jag tackar för svaret så här långt. Vi ska naturligtvis
            invänta alla de uppdrag som har lagts på myndigheter och universitet
            och se vad de kommer fram till så att vi rätt kan tackla en så
            viktig fråga för framtiden när det gäller försäkringarna och sjukskrivningarna.
          </note>
          <note>
            Jag har en fråga som berör arbetsmiljön kopplat till det här.
            Vi har en stor offentlig sektor i Sverige, och med det har vi
            även en stor offentlig arbetsgivare i form av just offentligheten.
            Det handlar väldigt ofta om kvinnodominerade yrken, alltså inte
            om kvinnors sjuklighet i sig utan om kvinnodominerade yrken. Jag
            vill ställa en lite spekulativ fråga till statsrådet med tanke
            på att just de offentliga arbetsgivarna väldigt ofta får låga
            poäng när de betygsätts av sina anställda.
          </note>
          <note>
            Kan det vara så att man inom ramen för toppstyrda arbetsgivarorganisationer
            inte ser den enskilda medarbetaren? Det är alltså ofta en kvinna
            som ska få ihop livspusslet, och hon drabbas av en vanmakt – av
            att inte kunna påverka sin egen situation. Tror ministern att
            det här kan vara ett inslag i den problematik vi ser långsamt
            växer och är allvarlig för samhället?
          </note>
          <note type="speaker">
            Anf. 79 Statsrådet ULF KRISTERSSON (M):
          </note>
          <note>
            Herr talman! En av många saker som återstår att ha bättre kunskap
            om är i vilken mån det är just den sortens arbetsplatser, inklusive
            det faktum att de är offentliga, som orsakar detta eller om det
            är arbetsinnehållet som i grund och botten leder till risker.
          </note>
          <note>
            Med respekt för att många traditionella arbetsmiljöproblem finns
            kvar skulle jag säga att den resa vi på 1900-talet gjorde för
            att hjälpa människor med tunga, fysiska arbeten – som, med all
            respekt för att allting inte är löst, blev ganska framgångsrik
            – har vi i hög grad kvar när det gäller psykosociala och stressrelaterade
            frågeställningar i dag.
          </note>
          <note>
            Låt mig nämna tre saker. Det första är att Försäkringskassan
            har ett stort uppdrag att kartlägga hur diagnosförskjutningen
            ser ut. Det är stort och viktigt, och det kom en delrapport alldeles
            nyligen som är mycket intressant att läsa.
          </note>
          <note>
            Det andra är att vi har bett inspektionen titta på sjukförsäkringen
            i sig. Den är gjord i en kontext där det var somatiska sjukdomar
            som dominerade. Finns det någonting i själva de psykiatriska diagnoserna
            som gör dagens sjukförsäkring mindre fungerande?
          </note>
          <note>
            Det tredje är arbetslivets förändring. Man är sjukskriven från
            ett arbete – hur ser relationen med arbetslivet ut?
          </note>
          <note>
            Det är tre fundamentala områden.
          </note>
          <note>
            Dosförpackad medicin
          </note>
          <note type="speaker">
            Anf. 80 CATHARINA BRÅKENHIELM (S):
          </note>
          <note>
            Herr talman! Min fråga går till socialminister Göran Hägglund.
          </note>
          <note>
            Regeringen bestämde för några år sedan att Apoteket AB:s hantering
            av dosläkemedel skulle konkurrensutsättas. Det blev det privata
            Apotekstjänst AB som kom med det billigaste anbudet både i Västra
            Götaland och i Halland. Den nya leverantören hade dock endast
            erfarenhet av videoförsäljning, vilket skapade stort kaos. Ett
            exempel är från Uddevalla, där leveranserna av dosförpackad medicin
            har varit rena skandalen. Det har kommit en massa anmälningar
            från boenden om att leveranserna inte har kommit, att de inte
            har kommit i tid och att det inte har varit rätt förpackad medicin.
          </note>
          <note>
            Även människor som har gått till apotek för att hämta sina dosrullar
            har drabbats av detta i och med att man inte får ha några dagar
            mellan det att medicinen tar slut tills man får hämta den. Det
            har blivit dagar emellan, och människor har blivit utan. Det har
            varit väldigt svårt, och det skapar stor oro och otrygghet. Det
            ger stora bekymmer.
          </note>
          <note>
            Nyligen var också konkursen nära för Apotekstjänst AB, så skattebetalarna
            fick gå in och förskottsbetala 21 miljoner kronor till det här.
          </note>
          <note>
            Mina frågor till Göran Hägglund är: Vilket ansvar har du för
            de här eländigheterna och felaktigheterna? Det är de allra sköraste
            människorna, som redan har det ganska jobbigt, som har blivit
            drabbade. Vad avser du att göra för att det inte ska hända igen?
          </note>
          <note type="speaker">
            Anf. 81 Socialminister GÖRAN HÄGGLUND (KD):
          </note>
          <note>
            Herr talman! Jag tackar för frågan. För den som inte vet vad
            det handlar om rör det sig om ett sätt att förpacka mediciner
            som gör att framför allt äldre, men även en del andra personer,
            lättare kan ta de portioner av läkemedel de måste. Det här är
            otroligt centralt för att de här personerna inte ska försämras
            i sin sjukdom – de ska kunna få sin medicinering och därmed ligga
            på en stabil nivå eller kanske rent av förbättras.
          </note>
          <note>
            Det här är någonting som är enormt viktigt att det fungerar.
            När det gäller upphandlingar är det naturligtvis upp till de upphandlande
            att säkerställa att de kriterier man sätter upp är så utformade
            att de som lägger anbud har kapacitet att leva upp till de krav
            som gäller samt att de som inte har den kapaciteten sållas bort.
            Även om landstinget i Västra Götaland inte har tänkt på det här
            hela vägen har de ett ansvar att säkerställa att varje enskild
            patient får tillgång till läkemedel på ett sådant sätt att det
            är tryggt och säkert för varje enskild person. Man har nämligen
            rätt att få sina läkemedel på ett bra sätt.
          </note>
          <note type="speaker">
            Anf. 82 TREDJE VICE TALMANNEN:
          </note>
          <note>
            Därmed är dagens frågestund avslutad. Vi tackar statsråden för
            deras medverkan.
          </note>
          <note>
            Ajournering
          </note>
          <note>
            Kammaren beslutade kl. 14.59 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            9 § Beslut om ärenden som slutdebatterats den 18 september
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkt 2
          </note>
          <note>
            10 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            11 § Bordläggning och beslut om ändring och förlängning av motionstid
          </note>
          <note>
            Följande dokument anmäldes och bordlades:
          </note>
          <note>
            Kammaren biföll talmannens förslag att motionstiden för prop.
            2012/13:191 En hållbar rovdjurspolitik skulle ytterligare förlängas
            till onsdagen den 9 oktober.
          </note>
          <note>
            12 § Anmälan om interpellation
          </note>
          <note>
            Följande interpellation hade framställts:
          </note>
          <note>
            den 19 september
          </note>
          <note>
            Peter Persson
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 1 oktober.
          </note>
          <note>
            13 § Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 19 september
          </note>
          <note>
            Gunilla Carlsson
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 1 oktober.
          </note>
          <note>
            14 § Anmälan om skriftliga svar på frågor
          </note>
          <note>
            Skriftliga svar på följande frågor hade inkommit:
          </note>
          <note>
            den 19 september
          </note>
          <note>
            Amineh Kakabaveh
          </note>
          <note>
            Amineh Kakabaveh
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 1 oktober.
          </note>
          <note>
            15 § Kammaren åtskildes kl. 16.11.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
