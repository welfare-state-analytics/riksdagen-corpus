<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--101</head>
          <docDate when="2014-04-15">2014-04-15</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:101
          </note>
          <note>
            Tisdagen den 15 april
          </note>
          <note>
            Kl. 13:00 - 22:20
          </note>
          <note>
            1 § Justering av protokoll
          </note>
          <note>
            Protokollen för den 8 och 9 april justerades.
          </note>
          <note>
            2 § Anmälan om återtagande av plats i riksdagen
          </note>
          <note>
            Talmannen meddelade att Ola Johansson (C) skulle återta sin plats
            i riksdagen från och med den 18 april, varigenom uppdraget som
            ersättare skulle upphöra för Helén Andersson (C).
          </note>
          <note>
            3 § Meddelande om skriftliga frågor under påskuppehållet
          </note>
          <note>
            Talmannen meddelade att skriftliga frågor som lämnats in till
            och med torsdagen den 17 april skulle besvaras senast torsdagen
            den 24 april före kl. 12.00.
          </note>
          <note>
            4 § Anmälan om uppteckningar vid EU-nämndens sammanträden
          </note>
          <note>
            Talmannen anmälde att uppteckningar från följande EU-nämndssammanträden
            hade kommit in:
          </note>
          <note>
            5 § Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:406
          </note>
          <u>
            <seg>
              Interpellation 2013/14:406 Den oroande utvecklingen i Life Science-branschen
            </seg>
          </u>
          <note>
            Interpellationen kommer att besvaras tisdagen den 3 juni 2014.
          </note>
          <u>
            <seg>
              Skälet till dröjsmålet är tidigare inbokade resor och arrangemang.
            </seg>
          </u>
          <note>
            Fredrik Ahlén
          </note>
          <note>
            Interpellation 2013/14:409
          </note>
          <note>
            Interpellation 2013/14:409 Övergång mellan system inom vuxenutbildning
          </note>
          <note>
            Interpellationen kommer att besvaras torsdagen den 5 juni 2014.
          </note>
          <u>
            <seg>
              Skälet till dröjsmålet är redan tidigare inbokade engagemang
              och resor.
            </seg>
          </u>
          <u>
            <seg>
              Maria Arnholm
            </seg>
          </u>
          <note>
            Interpellation 2013/14:411
          </note>
          <note>
            Interpellation 2013/14:411 Regeringens utnämning av styrelserepresentanter
            i statliga bolag
          </note>
          <note>
            Interpellationen kommer att besvaras tisdagen den 13 maj 2014.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2013/14:416
          </note>
          <note>
            Interpellation 2013/14:416 Kapacitetsbrister i järnvägsnätet
          </note>
          <note>
            Interpellationen kommer att besvaras tisdagen den 13 maj 2014.
          </note>
          <u>
            <seg>
              Skälet till dröjsmålet är tidigare inbokade resor och arrangemang.
            </seg>
          </u>
          <note>
            Fredrik Ahlén
          </note>
          <note>
            Interpellation 2013/14:418
          </note>
          <note>
            Interpellation 2013/14:418 Staten och kommunernas framtid
          </note>
          <note>
            Interpellationen kommer att besvaras måndagen den 19 maj 2014.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            6 § Ärenden för förnyad bordläggning
          </note>
          <note>
            Följande dokument bordlades för andra gången:
          </note>
          <note>
            7 § Svar på interpellation 2013/14:340 om privatiseringar och
            kollektivavtal i hemtjänsten
          </note>
          <note type="speaker">
            Anf. 1 Statsrådet MARIA LARSSON (KD):
          </note>
          <u>
            <seg>
              Herr talman! Jonas Sjöstedt har frågat mig vilka åtgärder jag
              avser att vidta med anledning av att privatiseringarna har lett
              till att många arbetsgivare inom hemtjänsten saknar kollektivavtal.
            </seg>
          </u>
          <u>
            <seg>
              Inledningsvis vill jag säga att det är glädjande att det nu i
              en majoritet av landets kommuner är en realitet för brukare av
              hemtjänst att själva få välja utförare och att mångfalden i utbudet
              av tjänster har ökat. Det är av central betydelse för kvalitetsutvecklingen
              inom området. I dagsläget har över 180 kommuner på frivillig väg
              infört eller beslutat att införa valfrihetssystem enligt lagen
              (2008:962) om valfrihetssystem, LOV. Det område som är vanligast
              att man etablerar valfrihetssystem inom är hemtjänsten. Hemtjänstverksamhet
              bedrivs av både större koncernbolag och mindre företag. I betänkandet
              Framtidens valfrihetssystem – inom socialtjänsten (SOU 2014:2)
              framkommer att 70 procent av de privata aktörerna finns i enbart
              en kommun, vilket tyder på att många av utförarna är mindre, lokala
              företag. Vidare framkommer i betänkandet att av totalt 846 identifierade
              privata utförare erbjuder drygt 70 procent någon form av profilerade
              tjänster. Vanliga kombinationer är språk och kompetens inom till
              exempel demens, nutrition, stroke eller rehabilitering.
            </seg>
          </u>
          <u>
            <seg>
              På regeringens uppdrag undersöker Socialstyrelsen årligen de
              äldres uppfattning om vården och omsorgen inom bland annat hemtjänsten.
              Under 2013 gjordes för första gången en nationell totalundersökning
              som visar att de allra flesta äldre är nöjda med sin vård och
              omsorg och att andelen nöjda har ökat under det senaste året.
              Bland dem som fick välja utförare av hemtjänsten var det en större
              andel som var nöjda jämfört med dem som svarade att de inte fick
              välja. Vidare konstaterar Socialstyrelsen i sin nyligen publicerade
              uppföljningsrapport att ca 80 procent av brukarna gjort ett aktivt
              val. Uppgiften baserar sig på en enkät som har besvarats av 116
              kommuner.
            </seg>
          </u>
          <u>
            <seg>
              Att de som arbetar inom hemtjänsten har goda arbetsvillkor är
              en grundförutsättning för att äldre ska kunna erbjudas insatser
              av god kvalitet och i förlängningen ett värdigt liv. Kollektivavtal
              är naturligtvis av stor betydelse i detta sammanhang. Det är även
              viktigt med öppenhet och insyn kring kvalitetsfrågor och frågor
              om ekonomi.
            </seg>
          </u>
          <u>
            <seg>
              Regeringen inbjöd i oktober 2013 arbetsgivarorganisationer, branschorganisationer
              och fackliga organisationer inom vård och omsorg till ett gemensamt
              arbete för att öka öppenheten och insynen kring kvalitet, ekonomi
              och anställningsvillkor hos utförare av vård och omsorg med offentlig
              finansiering. Arbetet har resulterat i en överenskommelse mellan
              de kollektivavtalsslutande parterna inom vård och omsorg, den
              så kallade etiska plattformen. Fyra arbetsgivarorganisationer
              och 13 fackföreningar har skrivit under överenskommelsen. Målsättningen
              är att värna och utveckla en hög kvalitet i all vård och omsorg
              genom att öka allmänhetens insyn hos alla utförare – oavsett om
              de tillhandhåller tjänster i offentlig eller privat regi. Parterna
              har kommit överens om att ta fram en kravspecifikation som närmare
              beskriver de åtaganden som ska gälla för utförare som ansluter
              sig till den etiska plattformen. Områden som ingår i kravspecifikationen
              är bland annat de anställdas kompetens, bemanning, utförarens
              ekonomiska ersättning för sitt uppdrag och utförarens kollektivavtal.
              Jag kommer att följa detta arbete noga.
            </seg>
          </u>
          <u>
            <seg>
              I detta sammanhang är det även värt att notera att Uppsala universitet,
              Institutionen för folkhälso- och vårdvetenskap, för närvarande
              granskar kommunernas förfrågningsunderlag inom hemtjänsten, på
              uppdrag av Sveriges Kommuner och Landsting. I detta arbete har
              man kunnat konstatera att även om det inte är möjligt att ställa
              krav på tecknande av svenskt kollektivavtal i ett förfrågningsunderlag
              – då det strider mot såväl de svenska upphandlingsreglerna som
              EU-rätten – ställer kommunerna ofta krav på villkor i enlighet
              med kollektivavtal.
            </seg>
          </u>
          <u>
            <seg>
              Det är viktigt att de som äger och driver företag inom välfärdssektorn
              har ett långsiktigt och seriöst engagemang och att de bedriver
              en god och högkvalitativ verksamhet. I december 2012 beslutade
              regeringen att ge i uppdrag till en särskild utredare att utreda
              vilka möjliga krav, utöver redan befintliga, som kan och bör ställas
              på dem som äger och driver företag inom välfärdssektorn. Den så
              kallade Ägarprövningsutredningen har genom regeringsbeslut i januari
              i år även fått tilläggsdirektiv som bland annat handlar om att
              utreda hur ett aktiebolags verksamhet skulle påverkas av att bolaget
              helt eller delvis har ett annat syfte än vinst. Uppdraget ska
              redovisas senast den 1 november 2014.
            </seg>
          </u>
          <u>
            <seg>
              I betänkandet Framtidens valfrihetssystem – inom socialtjänsten
              lämnas förslag om att kommunerna utifrån de specifika omständigheter
              som finns i varje kommun ska skapa förutsättningar för äldre människor
              att kunna välja utförare av hemtjänst. Syftet är att den värdegrund
              som enligt socialtjänstlagen (2001:453) ska genomsyra alla insatser
              för äldre ska kunna tillämpas på ett mer likvärdigt sätt över
              hela landet. Det innebär bland annat att den äldre personen så
              långt det är möjligt ska kunna välja när och hur stöd och hjälp
              i boendet ska ges. Betänkandet remissbehandlas för närvarande.
            </seg>
          </u>
          <u>
            <seg>
              Avslutningsvis vill jag nämna att det är viktigt att komma ihåg
              att det inte har skett en privatisering av hemtjänsten utan att
              det är fråga om en kommunal verksamhet som lämnats över till privata
              utförare. Kommuner och landsting är alltjämt huvudmän för de kommunala
              angelägenheter som lämnas över till privata utförare och har därmed
              ett uppföljningsansvar. I regeringens proposition Privata utförare
              av kommunal verksamhet (prop. 2013/14:118) tydliggörs kommunernas
              ansvar och regeringen föreslår att en uttrycklig skyldighet ska
              införas för kommuner och landsting att kontrollera och följa upp
              verksamhet som bedrivs av privata utförare.
            </seg>
          </u>
          <note type="speaker">
            Anf. 2 JONAS SJÖSTEDT (V):
          </note>
          <u>
            <seg>
              Herr talman! Jag tackar ministern för svaret. Min fråga gällde
              bristen på kollektivavtal inom hemtjänsten. Ministern talar om
              att man ska ha goda arbetsförhållanden inom hemtjänsten, men saknar
              man kollektivavtal och de rättigheter som stadgas där är det ju
              sannolikt att man inte har så goda villkor.
            </seg>
          </u>
          <u>
            <seg>
              Vi kan på många håll i landet, till exempel i Stockholm, se att
              merparten av företagen inte har några kollektivavtal. Inför den
              här debatten har jag träffat hemtjänstpersonal som arbetar i privata,
              vinstdrivna företag i hemtjänsten, bland annat i Stockholm. De
              berättar om en helt annan verklighet än den minister Maria Larsson
              berättar om. Typiskt för dem är att inga av dem är beredda att
              säga vad de heter. Inga av dem är ens beredda att säga vilket
              företag de arbetar för, för de är rädda för repressalier. De har
              inte fasta tjänster, och de är rädda att inte få fler uppdrag
              om de faktiskt berättar om hur de har det – om de träder fram.
            </seg>
          </u>
          <u>
            <seg>
              Vad är då de berättar om? Jo, de berättar om en ständig stress
              i att känna att man aldrig riktigt hinner med. Man kan inte sova
              på nätterna därför att arbetet är så stressigt. Det fyller en
              med dåligt samvete att inte få tillräckligt mycket tid för brukarna
              och att inte hinna lyssna. De berättar om orimliga situationer
              där man kan vara med en ångestfylld, ensam människa som är ledsen
              och kanske gråter, och samtidigt få ett larm som betyder att man
              ska ta sig till andra sidan stan – en halvtimme eller timme med
              kollektivtrafik – för att hjälpa en annan.
            </seg>
          </u>
          <u>
            <seg>
              De säger att de inte är säkra på att de kommer att orka vara
              kvar i yrket. De hinner inte ta rast. Det är arbetsvillkoren för
              en del av dem som arbetar i den privata, vinstdrivna hemtjänsten.
              De beskriver en sektor där vinstintresset ofta går före allt,
              där de mest skrupelfria aktörerna ofta är de som tar för sig och
              vinner och där de som har höga kvalitetskrav, sluter kollektivavtal
              och vill behandla sina anställda väl väljer att dra sig ur därför
              att de inte längre klarar konkurrensen.
            </seg>
          </u>
          <u>
            <seg>
              Frågan är om det är en sådan hemtjänst vi vill ha och sådana
              arbetsvillkor vi vill ha. Vårt svar är nej. Därför vill vi ta
              bort det privata vinstintresset ur hemtjänsten och ur äldreomsorgen.
              Vi menar att alla pengar som ska gå till hemtjänsten ska gå just
              dit. Vi tycker att det är orimligt att det är som i dag, då en
              del anställda till exempel inte får betalt för restid. Man ska
              arbeta gratis. Man kan börja kl. 07.30 på morgonen och sluta sent
              på kvällen, och stora delar av dagen reser man mellan olika pensionärer
              – utan att få betalt. Det är en effekt av vinstintresset.
            </seg>
          </u>
          <u>
            <seg>
              Vi menar att man ska ställa krav på kollektivavtal vid offentlig
              upphandling. EU:s nya direktiv på området ger möjlighet att göra
              det, och min fråga till Maria Larsson är om det inte är rimligt
              att det ska finnas kollektivavtal som stadgar vilka rättigheter
              de anställda har. Är det rimligt att de flesta företag till exempel
              i Stockholm inte har det?
            </seg>
          </u>
          <u>
            <seg>
              Vi menar också att de som arbetar i hemtjänsten behöver mer resurser.
              De behöver mer tid, och de behöver rätt både till grundläggande
              yrkesutbildning på betald arbetstid och till fortbildning. Då
              skulle man ge dem riktigt bra förutsättningar för att göra ett
              bra jobb, och det är naturligtvis brukarna som vinner på det i
              längden.
            </seg>
          </u>
          <u>
            <seg>
              Den här politiken underminerar löntagarnas rättigheter. Den skapar
              rädda anställda som inte vågar säga ifrån och som känner sig jagade
              på sin arbetsplats. Det är effekten av en privatiseringspolitik
              och en sorts experiment med den svenska välfärden.
            </seg>
          </u>
          <u>
            <seg>
              Mina frågor till Maria Larsson är: Är det rimligt att ha vinstdrivande
              företag som till exempel inte ger betalt för restid i hemtjänsten?
              Vad är argumentet emot att man ska ha kollektivavtal när man ska
              ha del av skattebetalarnas pengar för att utföra vår välfärd?
            </seg>
          </u>
          <note type="speaker">
            Anf. 3 ALI ESBATI (V):
          </note>
          <u>
            <seg>
              Herr talman! Jag tackar Jonas Sjöstedt för frågan och Maria Larsson
              för svaret.
            </seg>
          </u>
          <u>
            <seg>
              I det väldigt allmänt hållna svaret när det gällde kollektivavtal
              ger dock inte ministern intryck av att det skulle vara problematiskt
              att privatiseringarna har lett till att många arbetsgivare inom
              hemtjänstverksamheten saknar kollektivavtal, vilket är det Jonas
              Sjöstedt har frågat om. Det tycker jag vittnar om ett mer allmänt
              problem i hur regeringen ser på utvecklingen på den svenska arbetsmarknaden
              i allmänhet och utvecklingen för dem som arbetar inom välfärdssektorn
              i synnerhet.
            </seg>
          </u>
          <u>
            <seg>
              Jonas Sjöstedt nämner i sin interpellation en granskning som
              har gjorts i Stockholm, där det visar sig att hälften eller mer
              av hemtjänstföretagen saknar kollektivavtal. Det är svårt att
              veta varför ministern inte riktigt vill kommentera det i sak;
              hon pratar i stället i allmänna ordalag om att det är viktigt
              att de som äger och driver företag inom välfärdssektorn har ett
              långsiktigt och seriöst engagemang. Kanske tänker hon sig att
              orden ska leda till att vinstdrivande företag på något sätt får
              sig en tankeställare – det är väl mindre troligt – eller också
              beror det på att ministern inte vet, eller inte tycker att det
              spelar så stor roll, vad det innebär att anställda saknar kollektivavtal.
            </seg>
          </u>
          <u>
            <seg>
              Det spelar stor roll. Det betyder att viktiga försäkringar av
              olika slag ofta saknas – och det i en bransch där vi vet att det
              ofta är väldigt tungt att arbeta. Det betyder att man kan gå miste
              om tillägg för arbete på obekväm arbetstid och gå miste om övertidsersättning,
              vilket kan betyda enormt mycket för slutlönen – och det i en bransch
              där betalningen från början ofta är väldigt låg. Det kan också,
              som Jonas Sjöstedt var inne på, betyda helt orimligt långa resor
              som man inte får betalt för. Det betyder att man får en väldigt
              lång arbetsdag och en oacceptabelt låg timlön.
            </seg>
          </u>
          <u>
            <seg>
              Det här är arbetsförhållanden som alltså kan råda samtidigt som
              pengarna till den tjänst som ska utföras kommer från det offentliga.
              Som det företag som vunnit upphandlingen lägger man över kostnaden
              för att klara av sina åtaganden på de anställda. Det här är anställda
              som ofta har en utsatt situation i samhället och i arbetslivet;
              ofta är det kvinnor med invandrarbakgrund som på det här sättet
              kommer i kläm.
            </seg>
          </u>
          <u>
            <seg>
              Ministern pekar på olika utvärderingar som säger att de äldre
              är nöjda, men vi vet ju att det finns stora metodproblem med den
              typen av undersökningar. Det påpekar bland annat Socialstyrelsen
              själv. Det kan vara problemet att de mest utsatta inte svarar
              eller problemet att många befinner sig i beroendeställning till
              den som frågar. Inte minst kan det vara så att de som är i vinstdrivande
              verksamhet är mer beroende av att få de rätta svaren, så att säga,
              vilket ställer dem som svarar i en svår situation.
            </seg>
          </u>
          <u>
            <seg>
              Bilden är också en annan när vi pratar om objektiva faktorer
              som går att mäta tydligt, som till exempel personaltätheten. Då
              är bilden en annan; då är det lägre personaltäthet i den här branschen
              när det kommer till de vinstdrivande företagen – och det i en
              situation där det helt uppenbart spelar roll om man har lägre
              bemanningsgrad. Vi vet nämligen att det inte fungerar som till
              exempel i industrin, där man kan hävda att man har en snabbare
              och bättre maskin. Det är själva den tid de anställda får med
              de hjälpbehövande som är tjänsten. Då är det klart att man får
              den typ av situationer som Jonas Sjöstedt beskrev.
            </seg>
          </u>
          <u>
            <seg>
              Dessutom ska vi komma ihåg att det till och med där finns anledning
              att tro att det finns problem som inte upptäcks, eftersom många
              kommuner inte genomför kontroller efter att upphandlingen är färdig.
            </seg>
          </u>
          <u>
            <seg>
              Situationen är alltså att vinstmotivet påverkar själva tjänsten,
              men det har Maria Larsson ingenting särskilt att säga om – mer
              än att det är fint och bra med valfrihet. Det skulle vara fint
              att få veta hur ministern egentligen ser på detta och på det privatiseringstvång
              som kan komma fram i den utredning som har genomförts, Framtidens
              valfrihetssystem – inom socialtjänsten , där det kan bli ännu
              mer tryck på att privatisera.
            </seg>
          </u>
          <note type="speaker">
            Anf. 4 JOHAN JOHANSSON (M):
          </note>
          <u>
            <seg>
              Herr talman! Jonas Sjöstedt tar upp ett viktigt tema. Jag tänkte
              börja med att förhålla mig lite grann till LOV.
            </seg>
          </u>
          <u>
            <seg>
              Lagen om valfrihet handlar om att konkurrera med kvalitet, inte
              med pris. Ersättningen ska vara lika mellan en kommunal utförare
              och en extern utförare, det vill säga konkurrensneutral. I min
              hemkommun Boden är det ca 60 procent som finns i den kommunala
              hemtjänsten och 40 procent som har en extern utförare. Över lag
              är alla brukare nöjda, men lite nöjdare är de hos de externa utförarna.
            </seg>
          </u>
          <u>
            <seg>
              Det som också har hänt i kommunen är att många positiva utvecklingsspiraler
              har satts i gång som gör att det blir ett nytänkande och att nya
              saker händer – jättepositivt. Men hemtjänsten i Boden har också
              problem. Det är att den kommunala hemtjänsten inte klarar att
              leverera kvalitet till det pris som är satt, så nu går man in
              med upp till 50 kronor per utförd timme i förlusttäckning från
              skattebetalarnas sida.
            </seg>
          </u>
          <u>
            <seg>
              I Boden har vi en vänsterpartistisk socialnämndsordförande. Nu
              föreslår man, hör och häpna, att det ska ske en upphandling av
              vikarieförsörjning till vård och omsorgs alla verksamheter. Det
              föreslås också att den kommunala hemtjänsten ska upphandlas enligt
              lagen om offentlig upphandling, inte LOV. Beslut ska fattas den
              22 april.
            </seg>
          </u>
          <u>
            <seg>
              Det blir väldigt spännande när man säger att det ska ske en upphandling,
              för då blir det ofta lägsta pris. Enligt LOV konkurrerar man med
              kvalitet. Det är en helt annan sak.
            </seg>
          </u>
          <note type="speaker">
            Anf. 5 Statsrådet MARIA LARSSON (KD):
          </note>
          <u>
            <seg>
              Herr talman! Kollektivavtal är en bra trygghetsgrund. Därför
              är jag positiv och säger att jag tycker att det är positivt om
              så många företag som möjligt tecknar kollektivavtal. Men det är
              inte möjligt att upphandla och skriva in kollektivavtal enligt
              de nuvarande reglerna, eftersom det anses diskriminerande ur ett
              EU-perspektiv.
            </seg>
          </u>
          <u>
            <seg>
              Vad vi har gjort, och som jag tror kommer att ha väldigt stor
              betydelse i framtiden, är att vi inbjudit arbetsmarknadens parter
              till att underteckna en etisk plattform. Den har nu undertecknats
              från många håll. Där tas precis de saker som jag nämnde upp: anställdas
              kompetens, bemanning, utförarens ekonomiska ersättning, utförarens
              kollektivavtal och så vidare. Det är det sätt som vi har kommit
              fram till där vi kan öka öppenheten och insynen, inte bara hos
              de privata enskilda utförarna utan också i den offentliga verksamheten.
            </seg>
          </u>
          <u>
            <seg>
              Jag har också rest, och jag vet, Jonas Sjöstedt, att kollektivavtal
              inte är någon garanti mot vanvård. Vi såg ett exempel förra veckan
              från Nybro, ett kommunalt boende där kollektivavtal finns men
              som har för låg bemanning.
            </seg>
          </u>
          <u>
            <seg>
              Jag tycker att Jonas Sjöstedt försöker måla upp hela den privata
              sektorn som monster som bara hungrar efter vinster. Jag hoppas
              att Jonas Sjöstedt på sina resor har mött dem som jag också har
              mött. Jag har besökt otroligt många företag i den här branschen.
            </seg>
          </u>
          <u>
            <seg>
              Låt mig berätta om Hemservice i Tranås, ett litet företag som
              startades av två kvinnor som själva hade jobbat i hemtjänsten
              i 20 år vardera. De hade en idé. De ville ha en större lyhördhet
              för sina kunder och att det skulle vara en personkontinuitet så
              att man bara behövde träffa ett fåtal personer – vi vet att många
              äldre önskar det. De startade företaget samtidigt som de jobbade
              kvar på sina anställningar. Det första de tänkte på var inte kollektivavtal
              utan på att forma och bygga upp en verksamhet. I dag är det ganska
              många anställda i företaget.
            </seg>
          </u>
          <u>
            <seg>
              Jag träffade Lennart, som var över 90 år. Han kunde berätta att
              hans hustru tidigare hade haft den kommunala hemtjänsten med väldigt
              många personbyten. Han hade nu valt Hemservice, där det bara var
              fem olika personer som kom hem till honom.
            </seg>
          </u>
          <u>
            <seg>
              Det är skillnaden, Jonas Sjöstedt, den skillnad som du vill slå
              ihjäl med ditt förslag om vinstförbud. Du bryr dig inte ett dugg
              om att 80 procent av de äldre säger att de vill ha möjligheten
              att välja och att välja bort när de inte är nöjda. Du vill att
              politikerna ska ha makten. Min utgångspunkt är de äldre och att
              se till att vi får genomlysta och transparenta system och att
              det sker en bra uppföljning av alla utförare.
            </seg>
          </u>
          <u>
            <seg>
              Låt mig säga att det har skett misstag historiskt, men låt oss
              inte kasta ut barnet med badvattnet. Och använd inte ordet privatisera
              hemtjänsten! Det handlar fortsatt om att det är kommunen som har
              huvudansvaret och som kan överlåta verksamhet på andra utförare,
              men man har en skyldighet att följa upp och utvärdera hela tiden.
              Den rollen måste kommunerna ta på sig.
            </seg>
          </u>
          <u>
            <seg>
              Vi har i dag 846 företag verksamma inom LOV. Det finns ingen
              sammanfattande statistik, men det finns i alla fall lite statistik.
              70 procent av företagen är verksamma bara i en kommun. Det är
              sådana små företag som jag har berättat om, som Hemservice i Tranås.
              De finns bara i en kommun; de är lokala. Det är människor som
              brinner för att göra gott för de äldre. Det är det här som du
              vill lägga en död hand över.
            </seg>
          </u>
          <u>
            <seg>
              Jag skulle vilja fråga: Varför gäller inte synsättet på förhatliga
              vinster också LSS-verksamheten? Där finns ju bolag som gör stora
              vinster, men de tycker Jonas Sjöstedt uppenbarligen är helt okej.
              Det skulle vara bra att få ett svar på den frågan.
            </seg>
          </u>
          <note type="speaker">
            Anf. 6 JONAS SJÖSTEDT (V):
          </note>
          <u>
            <seg>
              Herr talman! Jag tackar ministern.
            </seg>
          </u>
          <u>
            <seg>
              För inte så länge sedan var jag ute hos en kooperativ hemtjänst
              i Värmdö utanför Stockholm. Det är en utförare som inte är kommunal.
              Det är en väldigt välskött verksamhet. De har kollektivavtal och
              behandlar sina anställda väl, och de tar inte ut någon vinst.
              De återinvesterar sin vinst i verksamheten. Jag tycker att det
              är ett utmärkt exempel på att man kan ha flera olika utförare.
              Man kan också ha olika former av val.
            </seg>
          </u>
          <u>
            <seg>
              Vänstermajoriteten i Norrköping har ett system som man kallar
              egna timmar. Det innebär att de äldre har inflytande över hemtjänsthjälpen
              de får och även kan välja mellan olika utförare.
            </seg>
          </u>
          <u>
            <seg>
              Det är det här debatten handlar om, inte det som Maria Larsson
              försöker få den till att handla om. Den handlar om ifall de anställda
              ska ha goda arbetsvillkor som ytterst garanteras av kollektivavtal,
              eftersom privatiseringen har öppnat för att man dumpar de anställdas
              villkor. Det är detta den här debatten handlar om.
            </seg>
          </u>
          <u>
            <seg>
              Vad debatten också handlar om är om pengar som skattebetalarna
              har betalat ska få gå till privata vinster eller om de ska gå
              till de äldre, som de faktiskt var avsedda för.
            </seg>
          </u>
          <u>
            <seg>
              Vi vet att bland de privata utförarna dominerar ett fåtal företag
              ägda av riskkapitalbolag som är mästare på skatteplanering och
              på att göra personalnedskärningar. Vi kan läsa i tidningen varje
              dag om hur man som chef får bonus om man skär ned tillräckligt
              mycket i en del av de här företagen. Passar de att ta hand om
              människor i stort behov av hjälp? Jag menar att de inte gör det.
              Där ska vi ha aktörer som inte drivs av det kortsiktiga vinstintresset.
            </seg>
          </u>
          <u>
            <seg>
              Att vinstintresset påverkar verksamheten är ställt utom allt
              tvivel. De enskilda vittnesmålen talar om hur personalen pressas,
              men även den rena statistiken talar om det.
            </seg>
          </u>
          <u>
            <seg>
              Vad tyder det på att 60 procent av företagen i Stockholm saknar
              kollektivavtal? Jo, att man inte vill ge dem rimliga arbetsvillkor.
              Ministern verkar inte ens tycka att det är ett problem eller något
              som man måste åtgärda och se till att ändra på något sätt.
            </seg>
          </u>
          <u>
            <seg>
              Vi vet att personaltätheten är 10 procent lägre på den privata
              sidan än på den kommunala, och självklart påverkar personaltätheten
              möjligheten att hinna göra ett bra arbete. Vi vet att andelen
              tillfälligt anställda och timanställda är högre inom det privata,
              och det påverkar inte minst det som Maria Larsson mycket riktigt
              talar om, nämligen kontinuiteten, att samma person kan komma.
            </seg>
          </u>
          <u>
            <seg>
              Regeringen vägrar att se det som alla andra ser, att vinstintresset
              ofta utarmar verksamheten och att det faktiskt också slår ut de
              bra icke vinstdrivande verksamheterna som inte drivs av kommunerna,
              vilka ger upp inför jättarnas och de skrupelfrias agerande när
              det gäller äldreomsorgen. Det är det som den här debatten handlar
              om.
            </seg>
          </u>
          <u>
            <seg>
              Nu är svenska regler om upphandlingar kanske mer strikta – eller
              sämre, kan man säga – än kraven i EU:s regler. EU:s regler är
              dessutom på väg att ändras. Allt tyder på att vi kommer att ha
              möjlighet att kräva kollektivavtal vid upphandling. Det är den
              frågan som interpellationen tar sin utgångspunkt i. Och jag återkommer
              till ministern med frågan: Varför tycker inte ni att man ska ha
              kollektivavtal när man ska ta del av skattebetalarnas pengar?
              Är det inte rimligt att allt det goda som regleras, som Ali Esbati
              tog upp här i sitt inlägg, är något som vi kräver när man ska
              få ta del av skattebetalarnas pengar? Då slipper vi se de oseriösa
              aktörerna som agerar lite hur som helst.
            </seg>
          </u>
          <u>
            <seg>
              En annan sak är att vi vet att många av dem som inte har kollektivavtal
              inte betalar för restider mellan brukarna. Tycker ministern att
              det är rimligt att de som arbetar i hemtjänsten till stor del
              ska arbeta gratis därför att man saknar kollektivavtal? Är det
              verkligen rimligt?
            </seg>
          </u>
          <note type="speaker">
            Anf. 7 ALI ESBATI (V):
          </note>
          <u>
            <seg>
              Herr talman! Det är ganska typiskt att Maria Larsson svarar på
              kritiken genom att peka på att det också i kommunala verksamheter
              har funnits problem med att hinna med det man ska göra. Om den
              kommunala verksamheten får för lite pengar så kan problem självklart
              uppstå där också. Inte heller de kommunala verksamheterna kan
              trolla. Får de för lite resurser blir det problematiskt att göra
              det de ska.
            </seg>
          </u>
          <u>
            <seg>
              Det är märkligt att höra en företrädare för en regering som har
              genomfört enorma skattesänkningar på över 100 miljarder kronor
              framföra denna kritik och säga: Oj då, det blev visst problem
              på vissa ställen att följa upp välfärden.
            </seg>
          </u>
          <u>
            <seg>
              Ingen här har heller hävdat, Maria Larsson, att de anställda
              inom den vinstdrivande verksamheten inte vill göra sitt bästa.
              Det är ju precis det de vill och försöker. Problemet är att utöver
              den press som sätts på alla verksamheter på grund av ändliga resurser
              finns det i de vinstdrivande verksamheterna också ett krav på
              att plocka ut pengar i vinst till dem som äger verksamheten.
            </seg>
          </u>
          <u>
            <seg>
              Det är detta problem du vägrar kommentera, Maria Larsson. Varifrån
              kommer dessa pengar? Varifrån kommer den vinsten? Varför ska dessa
              pengar inte användas till det som det var meningen att de skulle
              användas till, nämligen att ge en god service till de äldre? Det
              är det problemet du hela tiden går runt, Maria Larsson.
            </seg>
          </u>
          <u>
            <seg>
              Något som också vore intressant att veta och som Jonas Sjöstedt
              berörde lite grann är varför ni från Kristdemokraterna som så
              ofta talar er varma för ideella organisationer och den civila
              sektorn inte har något att säga om att det är just denna typ av
              verksamheter som konkurreras ut av de vinstdrivande jättarna när
              man har vinstintresset som drivkraft i verksamheten.
            </seg>
          </u>
          <note type="speaker">
            Anf. 8 JOHAN JOHANSSON (M):
          </note>
          <u>
            <seg>
              Herr talman! Jag värjer mig lite grann mot bilden som målas upp.
              Jag har erfarenhet från norra Sverige. I min hemkommun är det
              kvinnor som inte fått förverkliga sina affärsidéer som har lämnat
              den kommunala hemtjänsten och andra entreprenörer som har startat
              lokalt. De privata utförarna har ofta rekryterat från kommunen.
              Jag ser inte att det har varit någon lönedumpning eller dumpning
              av andra villkor.
            </seg>
          </u>
          <u>
            <seg>
              Fördelen med LOV är som sagt att man konkurrerar med kvalitet,
              inte med pris. Alla får exakt samma ersättning.
            </seg>
          </u>
          <u>
            <seg>
              Det är lite problematiskt: Om det ska vara förbjudet för en extern
              aktör att göra vinst, ska det då vara förbjudet för en kommunal
              aktör att göra förlust? Förlusttäckningen i Bodens kommun är ungefär
              50 kronor per utförd timme.
            </seg>
          </u>
          <u>
            <seg>
              Eftersom systemet är riggat så smart att alla får samma ersättning
              är det kommunpolitikerna som avgör vilken taxa det är. Ser de
              att den kommunala hemtjänsten klarar sig bra och att det blir
              stora vinster för de externa utförarna kan kommunfullmäktige justera
              ned taxan.
            </seg>
          </u>
          <note type="speaker">
            Anf. 9 PETER PERSSON (S):
          </note>
          <u>
            <seg>
              Herr talman! Jag tror att friheten ökade något oerhört när den
              moderna äldreomsorgen infördes. Gamla människor fick bo under
              mer hemlika förhållanden. De fick stöd av en hemtjänst som kom
              hem till bostaden och lagade mat, städade och tog hand om hälsan.
              Det var en enorm vidgning av friheten för äldre människor.
            </seg>
          </u>
          <u>
            <seg>
              Denna frihet vidgades för att vi andra solidariskt ställde upp
              och betalade detta över skatten och gemensamt fördelade efter
              de behov som fanns. Det var solidariteten och det gemensamma som
              skapade friheten.
            </seg>
          </u>
          <u>
            <seg>
              I den idén fanns inga tankar om att något skulle väljas bort.
              När man har ett tankemönster om att välja bort duger det sämsta
              åt några. Min idé om solidaritet och välfärdsbygge handlar om
              att alla har rätt till det bästa.
            </seg>
          </u>
          <u>
            <seg>
              Marknadstänkandet i äldreomsorg bygger på något helt annat, nämligen
              att man går in med andra drivkrafter och att människor ska kunna
              få en bättre vård och omsorg när de tar fram den egna plånboken.
              Det är bakgrunden till LOV och de effekter som Jonas Sjöstedt
              pekar på när det gäller anställdas rättigheter.
            </seg>
          </u>
          <u>
            <seg>
              Med LOV som instrument driver man en plog för privatisering och
              gynnar det privata, ty kommunen är förhindrad att erbjuda kompletterande
              extratjänster. Bara det privata kan göra det. Alltså kan man med
              den valfriheten, friheten som möjlighet, plocka bort kommunen.
            </seg>
          </u>
          <u>
            <seg>
              För mig handlar valfrihet om att kunna påverka inriktningen och
              omfattningen av omsorgen, inte vem som utför uppdraget. Alla ska
              få uppdraget utfört på ett korrekt sätt. Det är inriktning och
              omfattning det handlar om.
            </seg>
          </u>
          <u>
            <seg>
              Mot bakgrund av detta vore det intressant att höra ministerns
              uppfattning. Är det rimligt att vi ska fortsätta med en utveckling
              där man väljer till kompletteringar i omsorgen, som exempelvis
              Silver Life-konceptet med kommunal basfinansiering och tillval
              efter plånbokens tjocklek? Är det en sådan allmän utveckling hon
              vill se i äldreomsorgen? Den är på väg i några kommuner och bygger
              i grunden på LOV-idén.
            </seg>
          </u>
          <u>
            <seg>
              Tycker ministern att det är fel att den kommunala demokratin
              ska kunna verka fullt ut, att de valda kvinnorna och männen i
              fullmäktige ska få besluta om hur kommunen ska organiseras och
              styras? Har ministern för avsikt att ta initiativ till att driva
              igenom tvångsprivatisering, alltså en generell LOV, i landet?
            </seg>
          </u>
          <u>
            <seg>
              Det är viktiga frågor att besvara i denna debatt.
            </seg>
          </u>
          <note type="speaker">
            Anf. 10 EVA OLOFSSON (V):
          </note>
          <u>
            <seg>
              Herr talman! Eva tvingades jobba gratis. Hon kunde jobba tolv
              timmar per dag men fick betalt för sju, för hemtjänstföretaget
              hon jobbade hos betalade inget för restiderna mellan vårdtagarna.
              Företagaren sade att Järfälla kommun var så dålig, och eftersom
              hon inte fick betalt för den tiden kunde hon inte heller betala
              sina anställda för den. I stället löste man det genom att lägga
              in långa lunchraster, som Eva aldrig hade, i schemat.
            </seg>
          </u>
          <u>
            <seg>
              Att Eva inte jobbar kvar är kanske inte så konstigt, men många
              av dem som jobbar i små privata hemtjänstföretag har inget jobbalternativ.
            </seg>
          </u>
          <u>
            <seg>
              LOV-kommuner dumpar villkoren. Flera Stockholmskommuner betalar
              så dåligt att det är svårt att ha sjysta villkor för personalen
              i den privata hemtjänsten. I Sollentuna tvingas anställda jobba
              gratis med politikernas goda minne. Där gjorde man en utredning
              som bland annat tittade på varför de små företagen klarade att
              jobba med mindre kostnader än det kommunala. En förklaring var
              att de inte betalade för restiderna. En annan var att de inte
              lade in ordentliga lunchraster. En tredje var att de saknade kollektivavtal.
              De betalade sämre löner.
            </seg>
          </u>
          <u>
            <seg>
              Det talades om Boden. Men det är inte konkurrens på lika villkor
              med kommunen, för så här jobbar inte en kommun.
            </seg>
          </u>
          <u>
            <seg>
              Det här är artiklar från Kommunalarbetarens artikelserie. Den
              fick Guldspaden, som är ett av de finaste priser man kan få för
              undersökande journalistik. De visar tydligt hur avarterna kan
              breda ut sig när vinstintresset får komma in i äldreomsorgen.
            </seg>
          </u>
          <u>
            <seg>
              När man införde LOV, lagen om valfrihet, sade man: Ställ inte
              för tuffa krav, för då får vi inte de små företagen utan bara
              de stora jättarna. Det var så många började.
            </seg>
          </u>
          <u>
            <seg>
              Det finns en arbetslivsforskare som heter Annette Thörnquist.
              Hon har nyligen kommit ut med en studie där hon har tittat på
              villkoren i mindre, privata företag främst i Uppsala, Örebro och
              Linköping. Hon säger att rent strukturellt får man med lagen om
              valfrihet osäkrare anställningar, sämre arbetsmiljö och sämre
              löneförhållanden på många håll.
            </seg>
          </u>
          <u>
            <seg>
              Det är kanske inte så konstigt. Ett företag ska starta, man ska
              få i gång det och man ska få olika äldre man ska hjälpa men man
              vet inte riktigt hur många man får. Man vågar inte anställa så
              många på heltid eller på fasta tjänster. Om man ska få det att
              gå runt är det bra att ha många tim- eller deltidsanställda att
              fylla upp med.
            </seg>
          </u>
          <u>
            <seg>
              Hon visade också på att små företag som profilerat sig med språk
              kanske hade tre anställa men gick ut och sade: Vi kan erbjuda
              hemtjänst på tio språk. När det gäller profilering är det väldigt
              bra att kunna uppfylla de äldres behov, men det tror jag att vi
              ska se till att äldreomsorgen gör överallt.
            </seg>
          </u>
          <u>
            <seg>
              Man ska inte behöva leta efter ett hemtjänstföretag som är bra
              på demens om man är demenssjuk eller om ens anhöriga vill se att
              man får rätt hjälp. Den kompetensen ska naturligtvis finnas i
              hela äldreomsorgen precis som man ska arbeta med rätten till äldreomsorg
              och hemtjänst på sitt eget modersmål i hela äldreomsorgen.
            </seg>
          </u>
          <u>
            <seg>
              Jag skulle vilja fråga Maria Larsson om det som blir så tydligt
              och som arbetslivsforskaren Annette Thörnquist pekade på: LOV
              i sig leder till färre heltider, mer deltider, mer otrygga anställningar
              och sämre arbetsvillkor, och den trycker ned personalens arbetsmiljö.
              Är det verkligen så vi ska få fler människor att vilja jobba i
              äldreomsorgen framöver?
            </seg>
          </u>
          <note type="speaker">
            Anf. 11 Statsrådet MARIA LARSSON (KD):
          </note>
          <u>
            <seg>
              Herr talman! Jag ska börja med att citera en socialdemokrat.
              Det gör jag inte så ofta, men i motsats till Peter Persson uttrycker
              Stockholms oppositionslandstingsråd Helene Hellmark Knutsson positivism
              bland annat när det gäller Sankt Görans goda resultat.
            </seg>
          </u>
          <u>
            <seg>
              Hon säger: De privata vinstdrivande företagen inom välfärdssektorerna
              har fört med sig ett antal problem som måste lösas. Det är precis
              det vi håller på med. Samtidigt kan vi inte bortse från att dessa
              företag har bidragit till förnyelsen av de offentligt finansierade
              tjänsterna inom vård, skola och omsorg. Nya arbetssätt, effektivare
              organisationer och ibland högre kvalitet i tjänsterna har utvecklats
              i dessa företag. Att införa ett lagstadgat vinstförbud är därför
              ingen hållbar väg.
            </seg>
          </u>
          <u>
            <seg>
              Det är många som har stått i talarstolen mitt emot och talat
              sig varma för ett monopol. Vi vet vad det är. Vi har levt med
              det länge. De äldre har inte önskat det. 80 procent av dem önskar
              få välja själva. De vill naturligtvis bestämma över både tidpunkt
              och innehåll. Det har de redan rätt till. Det har vi ändrat och
              lagt fast i socialtjänstlagen. Den rätten finns redan.
            </seg>
          </u>
          <u>
            <seg>
              Men att få råda också över vem som ska hjälpa en med morgonduschen
              har betydelse för den enskilde. Jag är inte förvånad över att
              ni i Vänstern och Peter Persson står här och säger att det är
              kommunpolitikerna som ska bestämma. Nej, jag vill lägga mer makt
              hos den enskilde att själv bestämma. Det vill inte ni.
            </seg>
          </u>
          <u>
            <seg>
              Jag välkomnar fler ideella aktörer. Vi har alldeles nyligen tillsatt
              en utredning som ska titta på hur vi får mer fart på den ideella
              sektorn. Jag är lika angelägen som ni. De utförarna är väldigt
              värdefulla. Lyssna på Stefan Nilsson på Ersta diakoni! Han säger:
              Vi kommer inte att existera särskilt mycket eller länge om det
              inte också finns privata aktörer, för det skapar ett underlag
              också för oss att kunna växa. De går hand i hand.
            </seg>
          </u>
          <u>
            <seg>
              Ni är fortfarande otroligt enögda. Vi måste väl kunna säga att
              det finns dåliga exempel i kommunerna fast de har kollektivavtal.
              Det finns dåliga exempel bland de privata. Det är därför uppföljningen
              är så viktig och central hos kommunerna.
            </seg>
          </u>
          <u>
            <seg>
              Men låt oss inte kasta ut barnet med badvattnet. Låt de äldre
              få den frihet de vill ha, och låt oss se till att uppföljningen
              fungerar men naturligtvis också att förutsättningarna fungerar.
              Det går inte att sänka LOV-ersättningen till en nivå där man inte
              kan få det att gå runt med rimliga arbetsvillkor. Då kommer man
              till slut inte att få några utförare. Så enkelt är det.
            </seg>
          </u>
          <u>
            <seg>
              När det handlar om LOV är det som sagt samma pengar för skattebetalarna
              som kommunen själv använder men en mycket större frihetsgrad.
              Det vill ni inte tillåta. Ni vill att äldre ska stå med mössan
              i hand, bli tilldelade ett alternativ och inte kunna byta om de
              inte är nöjda. Det tycker jag är skamligt år 2014.
            </seg>
          </u>
          <note type="speaker">
            Anf. 12 JONAS SJÖSTEDT (V):
          </note>
          <u>
            <seg>
              Herr talman! Det finns en punkt i debatten när man vet att den
              håller på att ta slut, och det är när motståndaren angriper ståndpunkter
              man inte har och ägnar sig med full kraft åt det i stället för
              att diskutera det som debatten gäller.
            </seg>
          </u>
          <u>
            <seg>
              Det finns ingen här som är emot att man ska kunna ha olika utförare,
              bara de inte tar ut privata vinster. Det finns ingen här som inte
              tycker att man ska öka valmöjligheterna i hemtjänsten. Det är
              något ministern i sin desperation har hittat på i debatten för
              att få klockan att gå och slippa svara på de frågor som egentligen
              debatteras här.
            </seg>
          </u>
          <u>
            <seg>
              Vilka frågor är det? Jo, att de som arbetar inom hemtjänsten
              är värda goda arbetsvillkor. De är värda kollektivavtal. De är
              värda att få betalt när de reser. De är värda trygga jobb och
              fortbildningar. De är värda att ha den trygghet som är grunden
              för att kunna säga ifrån när någonting är fel. Vi är för det.
              Regeringen har i handling och i den här debatten visat att man
              är emot att garantera det.
            </seg>
          </u>
          <u>
            <seg>
              Vi är för att varje krona skattebetalarna betalar till äldreomsorgen
              ska gå till de äldre, att ingen krona ska hamna på ett riskkapitalbolags
              bankkonto på en brittisk kanalö och att de som bara var där i
              syfte att karva ut skattebetalarnas pengar till sig själva genom
              att pressa personalen så hårt som möjligt, ibland genom att tumma
              på reglerna, inte hör hemma där. Man ska vara där för att man
              vill göra ett bra arbete. Det vill vi i Vänsterpartiet. Det vill
              inte regeringen. Vi står inför ett av de mest extrema experimenten
              med privatisering av välfärden i världen.
            </seg>
          </u>
          <u>
            <seg>
              Vi är för att man ska få mer resurser till äldreomsorgen, att
              man ska få tillräckligt god personaltäthet och att man ska få
              rätt till fortbildning och grundläggande yrkesutbildning. Vi vet
              att det finns ojämn kvalitet även i den kommunala äldreomsorgen,
              men vi har en politik för att göra något åt det.
            </seg>
          </u>
          <u>
            <seg>
              Där finns skillnaderna mellan vänsterpolitik i välfärden och
              den kortsiktiga privatiseringspolitik som får råda i dag.
            </seg>
          </u>
          <note type="speaker">
            Anf. 13 PETER PERSSON (S):
          </note>
          <u>
            <seg>
              Herr talman! Den moderatledda regeringen talar gärna om valfrihet
              i äldreomsorgen. Samtidigt minskar antalet äldreboenden och hemtjänstens
              omfattning snävas in. Den valfrihet man egentligen talar om är
              rätten att i företagsform göra vinst på våra gemensamma resurser.
              Det är där striden står.
            </seg>
          </u>
          <u>
            <seg>
              Jag upplever att det finns ett ideologiskt nit, särskilt hos
              företrädare för KD och Moderaterna i regeringen, där sänkta skatter
              och införande av marknaden driver på ett system där det i slutändan
              inte längre är behoven som styr resurserna utan den enskildes
              plånbok vars omfattning styr vilken vård och omsorg man får.
            </seg>
          </u>
          <u>
            <seg>
              Vi är därför många som tar en hård strid mot själva idén om marknadstänkande
              i vård och omsorg. När man säger välja bort ska någon ha det sämsta.
              Socialdemokraterna ser det som så att alla ska ha rätten till
              det bästa. Det är utgångspunkten.
            </seg>
          </u>
          <u>
            <seg>
              Jag noterar att Maria Larsson inte heller i denna debatt svarar
              på om hon tycker att det är önskvärt och riktigt att orättvisan
              med LOV – att de privata företagen kan erbjuda extratjänster mot
              betalning – ökar i omfattning och att det så kallade Silver Life-systemet
              får full etablering. Det är den stora och viktiga motsättningen.
            </seg>
          </u>
          <note type="speaker">
            Anf. 14 EVA OLOFSSON (V):
          </note>
          <u>
            <seg>
              Herr talman! Även jag konstaterar att Maria Larsson har undvikit
              att ge svar på det som jag själv har sett, det som många som jobbar
              i äldreomsorgen får uppleva och det som forskaren Annette Thörnquist
              pekar på så tydligt: LOV i sig innebär strukturella missförhållanden
              genom att den leder till fler timanställningar, osäkra anställningar,
              deltider och en press på arbetsmiljön och arbetsvillkoren för
              personalen.
            </seg>
          </u>
          <u>
            <seg>
              Det är inte bara LOV-företaget som pressas utan också den kommunala
              hemtjänsten, där man har och vill ha heltider, satsar på att få
              ned timanställningar och självklart har haft arbetsplatsträffar
              och annat. Men helt plötsligt ser de att tiden inte räcker till
              för detta om de ska klara sig på samma summa som de privata får.
            </seg>
          </u>
          <u>
            <seg>
              En bra äldreomsorg bygger på mötet mellan personalen och den
              äldre. Då kan vi inte ha sådan verksamhet som vi har beskrivit
              här, då kan vi inte ha ett vinstintresse, utan då måste det finns
              tid. Det måste finnas tillräckligt många äldreboenden. Det måste
              finnas möjlighet att bestämma över sin vardag på äldreboendet.
              Det måste finnas en hemtjänst där personalen har tid att vara
              hos den äldre och där den äldre själv kan påverka vad man gör,
              om man vill komma ut en dag när det är vackert väder, om man vill
              ha något extra gjort hemma, så att man kan anpassa hjälpen efter
              hur man känner och vill just den dagen. Det måste finnas luft
              i äldreomsorgen, så att man, när det händer något speciellt, ska
              kunna göra något utan att behöva stressa ihjäl sig resten av dagen.
            </seg>
          </u>
          <u>
            <seg>
              Då kan vi inte ha vinstsyftande företag som använder resurser
              till vinster, och vi måste också ha mer resurser i äldreomsorgen.
              Vi måste också ha arbetsvillkor som är rimliga för personalen.
            </seg>
          </u>
          <u>
            <seg>
              Är det inte så, Maria Larsson, att LOV leder åt helt motsatt
              håll?
            </seg>
          </u>
          <note type="speaker">
            Anf. 15 Statsrådet MARIA LARSSON (KD):
          </note>
          <u>
            <seg>
              Herr talman! Det är en måhända något spretig debatt.
            </seg>
          </u>
          <u>
            <seg>
              Vårdföretagarna organiserar i dag 200 företag som är verksamma
              inom äldreomsorgen. Kommunal har tecknat avtal med 133 av dem.
              Det finns 75 hemtjänstföretag där Kommunal har medlemmar och där
              avtal saknas. Det är den statistik som vi har. Det är alltså ganska
              många av de privata utförarna – en stor majoritet – som har kollektivavtal.
              Vi har dessutom kompenserat med den etiska plattformen.
            </seg>
          </u>
          <u>
            <seg>
              Vi vill ha en öppenhet. Vi vill att allmänheten ska kunna ha
              insyn, också i den offentliga verksamheten, som till stora delar
              har varit dold. Vi vill ha en god kvalitet överallt.
            </seg>
          </u>
          <u>
            <seg>
              Låt mig säga: Regeringen har arbetat hårt och mycket med många
              reformer för att förbättra äldreomsorgen. I dag vet vi väldigt
              mycket om den som vi aldrig visste under er regeringstid, för
              då var det ingen som brydde sig om att mäta och fråga efter resultat
              i omsorgen. Vi har en helt annan kunskapsnivå nu. Det hjälper
              oss också att upptäcka bristerna.
            </seg>
          </u>
          <u>
            <seg>
              Vi har tillfört välfärdssektorn 108 miljarder kronor i nya medel
              under den period då vi har suttit vid regeringsmakten – 108 miljarder
              till vård, skola och omsorg. Så mycket pengar skulle jag våga
              påstå aldrig tidigare har tillförts under en regeringsperiod.
            </seg>
          </u>
          <u>
            <seg>
              Vi har gjort massor av reformer, där vi har flyttat fokus från
              att betrakta äldre som ett kollektiv till att se människan. Vi
              vågar lita på att människor både vill och kan göra kloka val,
              och vi ser att när de får göra det blir de mer nöjda med sin omsorg.
            </seg>
          </u>
          <u>
            <seg>
              Jag är bekymrad över hur oppositionen svartmålar vart och ett
              av de 846 företag som är verksamma och som får samma ersättning
              som kostnaden för den egna kommunens verksamhet. Jag tror att
              vi behöver välkomna alla goda aktörer för att klara morgondagens
              välfärd och omsorg. Jag beklagar att oppositionen inte förstår
              att också de privata företagen måste få finnas. Det är 99,2 procent
              av äldreomsorgens pengar som går till äldreomsorg, och det är
              8 promille som går till vinstuttag. Det är samma ersättning enligt
              LOV till kommuner som till privata utförare.
            </seg>
          </u>
          <u>
            <seg>
              Ni vill inte se sanningen i vitögat, och jag förstår att ni vill
              ha en debatt om den bild som ni har målat upp, där ni har väldigt
              stora skygglappar på er. Men tack för debatten!
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2013/14:389 om konsekvenser när omhändertagna
            barns rättigheter kränks
          </note>
          <note type="speaker">
            Anf. 16 Statsrådet MARIA LARSSON (KD):
          </note>
          <u>
            <seg>
              Herr talman! Hillevi Larsson har frågat mig om jag kan tänka
              mig att införa kännbara sanktioner när myndigheter bryter mot
              gällande regler som finns för att garantera barnens rättigheter
              och om jag kan tänka mig att utvidga Inspektionen för vård och
              omsorgs befogenheter med krav på rättelse när felaktiga beslut
              som kränker barnens rättigheter tagits.
            </seg>
          </u>
          <u>
            <seg>
              Hillevi Larsson har också frågat mig om jag kan tänka mig att
              ge vanvårdade barn rätt att kräva upprättelse genom Barnombudsmannen,
              på samma sätt som mobbade barn har rätt att vända sig till elevskyddsombudet
              och kräva upprättelse, och därutöver frågat mig om jag kan tänka
              mig att införa krav på ansvarsutredning när ett omhändertaget
              barn dör.
            </seg>
          </u>
          <u>
            <seg>
              Inledningsvis vill jag framhålla att jag delar Hillevi Larssons
              uppfattning att en trygg och säker vård för barn och unga är en
              oerhört angelägen fråga. En viktig princip i barnkonventionen
              handlar om att barn och unga ska ges möjlighet att uttrycka sina
              åsikter i alla frågor som rör dem. Jag har som minister tillsammans
              med Barnombudsmannen mött barn i olika utsatta situationer, bland
              annat barn som har varit placerade i familjehem och HVB. Det är
              möten som har gett mig nya och värdefulla insikter i arbetet.
              Jag vill också särskilt nämna det uppdrag som regeringen har gett
              till Socialstyrelsen och Barnombudsmannen att ta fram en metod
              för att lyssna på barn i familjehem, för att kontinuerligt följa
              upp barnens upplevelser.
            </seg>
          </u>
          <u>
            <seg>
              Regeringen har genomfört en rad satsningar för att förstärka
              skyddet och stödet för barn och unga. Hillevi Larsson nämner några
              av de förändringar i lagstiftningen som regeringen har genomfört
              med syftet att stärka barnrättsperspektivet och öka kvaliteten,
              tryggheten och säkerheten för placerade barn.
            </seg>
          </u>
          <u>
            <seg>
              Det är förstås helt avgörande att bestämmelserna för att stärka
              stödet och skyddet för barn och unga som far illa eller riskerar
              att fara illa följs. Socialstyrelsen har därför fått i uppdrag
              att följa upp förändringarna i lagstiftningen och analysera konsekvenserna
              såväl för barn och unga samt deras föräldrar som för socialtjänstens
              verksamhet. Erfarenheter ska hämtas från socialsekreterare, familjehem,
              jourhem och hem för vård eller boende. Även barns och ungas egna
              och deras vårdnadshavares erfarenheter ska inhämtas. Socialstyrelsen
              ska särskilt se över hur de nya bestämmelser som rör placerade
              barn och unga tillämpas och hur de upplevs av barn och unga –
              inte minst bestämmelsen att det ska finnas en särskilt utsedd
              socialsekreterare som ansvarar för kontakterna med barnet och
              som regelbundet besöker barnet. Socialstyrelsen ska lämna sin
              analys i slutet av november 2014.
            </seg>
          </u>
          <u>
            <seg>
              Socialnämnden ska se till att barn och unga växer upp under trygga
              och goda förhållanden och har ansvar för att de insatser som nämnden
              beslutar om är av god kvalitet, följs upp och är till barnets
              bästa. Socialnämnden ska också se till att det finns rutiner för
              att förebygga, upptäcka och åtgärda risker och missförhållanden.
            </seg>
          </u>
          <u>
            <seg>
              Inspektionen för vård och omsorg, Ivo, som ansvarar för tillsynen
              över socialtjänsten, kan ge förelägganden till de verksamheter
              där de i sin tillsyn konstaterar att det förekommer ett missförhållande
              som har betydelse för barnets möjlighet att få den insats han
              eller hon har rätt till. Om allvarliga missförhållanden föreligger
              och det finns fara för barnets liv, hälsa och säkerhet har Ivo
              befogenheten att återkalla tillståndet för en verksamhet eller
              förbjuda den fortsatta verksamheten. Det är angeläget att följa
              upp i vilken grad Ivo använder sig av de verktyg som lagstiftningen
              ger myndigheten i tillsynen i dag.
            </seg>
          </u>
          <u>
            <seg>
              Regeringen har tagit initiativ till att förstärka barnrättsperspektivet
              i tillsynen. Barnen ska få kunskap om sina rättigheter, ha rätt
              att komma till tals och vara delaktiga i planeringen av vården.
              Vid samtliga inspektioner i verksamheter för barn och unga ska
              de som vill ges möjlighet att tala med inspektören från Ivo.
            </seg>
          </u>
          <u>
            <seg>
              När ett barn avlider är det en ofattbar tragedi oavsett omständigheter.
              Utsatta barn och unga som är placerade i samhällsvården är särskilt
              sårbara. Samhället bär det yttersta ansvaret. Socialstyrelsen
              ska enligt lag utreda barn som avlidit med anledning av brott
              men utreda även då det finns andra särskilda skäl att utreda dödsfallet.
            </seg>
          </u>
          <u>
            <seg>
              Regeringen anser att samhällets ansvar i samband med att ett
              barn avlider genom våld eller vanvård sträcker sig längre än att
              enbart ingripa mot den som begår brott och att övervaka att myndigheter
              och tjänstemän vid myndigheter följer lagar och andra författningar
              och uppfyller sina skyldigheter. Syftet med sådana utredningar
              är bland annat att ge underlag för förslag till åtgärder som förebygger
              att barn far illa. Statskontoret har i uppdrag att följa upp och
              utvärdera utredningsverksamheten vid Socialstyrelsen avseende
              perioden 2008–2014.
            </seg>
          </u>
          <u>
            <seg>
              Avslutningsvis: För mig är det viktigt att ta del av resultaten
              av alla pågående satsningar och utredningar för att kunna göra
              en samlad bedömning av de fortsatta utvecklingsbehoven. Det gäller
              inte minst Utredningen om tvångsvård för barn och ungas analyser
              och förslag, som förväntas få stor betydelse för den fortsatta
              utvecklingen. Utifrån resultaten och uppföljningarna kommer regeringen
              att ta ställning till behov av ytterligare lagstiftningsåtgärder.
            </seg>
          </u>
          <note type="speaker">
            Anf. 17 HILLEVI LARSSON (S):
          </note>
          <u>
            <seg>
              Herr talman! De omfattande utredningar som har gjorts av vanvården
              av svenska barn i Sverige visar tydligt det som återkommer hela
              tiden, nämligen bristen på konsekvenser när barn vanvårdas i samhällets
              vård. Nu har man gett upprättelse till en del av dem som har vanvårdats.
              Men frågan är: Vad lär vi av det som har hänt, den vanvård som
              ändå har varit? Hur ger vi upprättelse till dem som vanvårdas
              i dag? Och kanske framför allt: Hur kan vi förebygga vanvård?
              När vanvården väl har skett är det tyvärr fruktansvärt för de
              drabbade även om de sedan får upprättelse.
            </seg>
          </u>
          <u>
            <seg>
              Man kan tyvärr se att barn fortfarande far illa i Sverige i dag.
              Barnombudsmannen har undersökt hur det står till när det gäller
              rätten till skola och sjukvård. Många barn har inte fullgod rätt
              till skola och till sjukvård. Det finns stora brister där. När
              det gäller framför allt skolgången är det väldigt allvarligt eftersom
              den är den mest avgörande faktorn för hur det går för dessa barn
              senare i livet. De som klarar godkända betyg i skolan går det
              ändå relativt bra för i livet. Men bland dem som inte klarar sig
              i skolan kan man se högre självmordsfrekvens, psykisk ohälsa,
              missbruk, fattigdom och brottslighet. Det går alltså väldigt illa
              för många av de här barnen, framför allt killarna men även väldigt
              många tjejer.
            </seg>
          </u>
          <u>
            <seg>
              Ett av problemen är att skolgången är beroende av vilka möjligheter
              familjehemmet eller institutionen där barnen bor har att erbjuda.
              Det har inte utgått i första hand från barnens behov. Ytterst
              är samhället ändå ansvarigt för de barn som är omhändertagna.
              Därför borde man faktiskt tillgodose detta – det gäller även hälso-
              och sjukvård. Många av barnen får tyvärr inte lika bra hälso-
              och sjukvård som andra barn – men om man inte gör det är frågan
              vilka konsekvenser det får. Nu talar jag om brister som är allvarliga,
              men jag talar inte om våld och övergrepp. Det är naturligtvis
              ännu värre när det får förekomma mot barn som är omhändertagna.
            </seg>
          </u>
          <u>
            <seg>
              Alla dessa missförhållanden måste leda till konsekvenser, både
              för att barnen ska få hjälp och för att förebygga nya fall. En
              viktig huvudregel är att det alltid ska kosta mer att inte se
              till barnperspektivet än att följa det. Tyvärr handlar detta också
              om pengar – det är ekonomi. Många kommuner har en pressad budget.
              Kostnader har vältrats över på den kommunala nivån. Många är stressade
              och har personalbrist. Det handlar om att följa gällande regler
              men också om att avsätta tillräckligt mycket resurser. Då krävs
              det kännbara konsekvenser.
            </seg>
          </u>
          <u>
            <seg>
              Ett annat problem är alla barn som flyttas runt. Det har visat
              sig att nära vart tredje barn mellan noll och tio år flyttas.
              Ibland kan det vara tio flyttar under barndomen. Man får inte
              en grundläggande trygghet på det sättet. Även i det fallet måste
              det till kännbara konsekvenser.
            </seg>
          </u>
          <u>
            <seg>
              Det mest allvarliga exemplet är när barn som är omhändertagna
              av samhället dör, speciellt på grund av bristande omsorg. Inte
              heller i det fallet finns det någon obligatorisk ansvarsutredning
              för de barnen. Jag hoppas att regeringen kan åstadkomma det.
            </seg>
          </u>
          <note type="speaker">
            Anf. 18 Statsrådet MARIA LARSSON (KD):
          </note>
          <u>
            <seg>
              Herr talman! Den sociala barn- och ungdomsvården har genomgått
              ett antal olika lagförändringar de senaste åren. Det är ett område
              där jag känner att det finns mycket mer kvar att göra, men jag
              ser också att vi har åstadkommit förbättringar.
            </seg>
          </u>
          <u>
            <seg>
              Barnombudsmannens samtal med barn och unga som befinner sig i
              den här situationen har varit en stor del i förbättringsarbetet.
              Barnen och ungdomarna har tillfört oss kunskap som vi sedan har
              kunnat lägga in i uppdrag och i lagförslag. Senast i dag har jag
              träffat barn som har varit placerade i familjehem och som just
              nu hjälper oss genom det uppdrag som Barnombudsmannen har tillsammans
              med Socialstyrelsen. De ska ta fram ett underlag som kommunerna
              kan använda sig av för att ställa rätt frågor och för att få rätt
              kunskap om barnens förhållanden när de besöker barnen. Barnen
              hade massor av goda råd att skicka med. Det här är ett område
              som vi kommer att fortsätta arbeta med.
            </seg>
          </u>
          <u>
            <seg>
              Precis som Hillevi Larsson nämner behöver vi också en kraftfull
              tillsyn som har muskler. Det är just det vi har utrustat den nya
              tillsynsmyndigheten Ivo med. De har mer muskler och mer ekonomiska
              resurser än Socialstyrelsen och länsstyrelserna hade tidigare.
              Vi kan också se att de har börjat använda dessa muskler i större
              utsträckning. I den senaste rapporten från Ivo, den årliga tillsynsrapporten,
              skriver de att de själva ser möjlighet att i större utsträckning
              kräva ansvar. De har också visat det. Den 4 april i år gjorde
              Ivo ett oanmält besök och beslöt att omedelbart återkalla ett
              tillstånd för att bedriva enskild verksamhet vid ett HVB-hem i
              Göteborg. Det visar att de kraftfulla verktygen finns på plats.
              Det handlar nu om att myndigheten ska kunna använda dem fullt
              ut när man ser att det uppenbarligen föreligger fara för barns
              liv och hälsa. Det är det ena.
            </seg>
          </u>
          <u>
            <seg>
              När det sedan handlar om de enskilda barnen håller jag med Hillevi
              Larsson om att vår historia är mörk och förfärlig. Jag är glad
              att vi har inventerat vad som har hänt, att vi har framfört en
              offentlig ursäkt och att vi har ett ersättningssystem där man
              kan få en individuell prövning för att kunna få upprättelse också
              på det sättet.
            </seg>
          </u>
          <u>
            <seg>
              Det kan naturligtvis hända även i dag. Men i dag sker det inte
              i samma omfattning som under de mest aktuella decennierna. Det
              kan dock finnas enstaka fall, och då är det naturligtvis en oerhört
              dramatisk händelse i barns liv.
            </seg>
          </u>
          <u>
            <seg>
              Jag har fört diskussioner med Sveriges Kommuner och Landsting
              om behovet av ett enkelt och tydligt ersättningssystem om ett
              barn eller en ungdom som finns i samhällsvården vanvårdas i framtiden.
              Landstingens ömsesidiga försäkringsbolag, som kan förkortas Löf,
              utreder just nu hur en sådan försäkring skulle kunna utformas.
              De har patientskadeförsäkringen framför ögonen när de gör det.
              Det är ett resultat av de samtal som vi har haft.
            </seg>
          </u>
          <note type="speaker">
            Anf. 19 HILLEVI LARSSON (S):
          </note>
          <u>
            <seg>
              Herr talman! Det är naturligtvis ett steg i rätt riktning att
              man stärker barnens rättigheter. De ska ha rätt till en egen socialsekreterare
              som de ska kunna anförtro sig åt. Barnen ska höras, och socialnämnderna
              ska förebygga och åtgärda vanvård.
            </seg>
          </u>
          <u>
            <seg>
              Grundproblemet är dock konsekvenserna. Vad händer när regelverket
              inte följs? Det är ett steg i rätt riktning om man ändå kan få
              någon form av ekonomisk ersättning. Det blir en upprättelse för
              det enskilda barnet, och det blir också en kostnad. Det ska nämligen
              kosta att vanvårda barn. Och även om det inte är kommunen som
              vanvårdar ett barn utan ett familjehem eller ett HVB-hem är det
              ändå det offentliga samhället som är ansvarigt och ytterst måste
              ta konsekvenserna av det här.
            </seg>
          </u>
          <u>
            <seg>
              Jag tror mycket på Barnombudsmannens förslag att barn skulle
              kunna vända sig till Barnombudsmannen när de blivit vanvårdade
              och när deras rättigheter kränkts. Det finns ett liknande system
              för barn som blir mobbade och kränkta i skolan. Det började med
              att Johanna i Grums kommun under många år blev mobbad utan att
              någon gjorde någonting trots att man visste om det. Hon vann i
              rätten, och fallet utmynnade i att det numera finns ett elevskyddsombud
              dit mobbade barn kan vända sig och få upprättelse. Elevskyddsombudet
              har rätt att kräva skadestånd av kommuner som inte har åtgärdat
              mobbning. Då handlar det om barn som kränkts både av klasskamrater,
              alltså andra barn och ungdomar, och av vuxna.
            </seg>
          </u>
          <u>
            <seg>
              I de fall där skolbarn blivit mobbade eller på annat sätt blivit
              kränkta har man sagt att det är en form av myndighetsutövning
              eftersom vi har skolplikt. Barnen har inget val, utan de måste
              vara i skolan. Därför måste samhället ge någon form av upprättelse
              åt de barn som kränkts.
            </seg>
          </u>
          <u>
            <seg>
              Samma sak gäller här. Barnen har omhändertagits. Man kan säga
              att samhället har blivit barnens föräldrar, och då är det samhällets
              ansvar att se till att barnen inte far illa. Därför borde det
              rimligtvis också gå att kräva skadestånd. Jag tror att Barnombudsmannen
              skulle vara lämplig att ta hand om det, och Barnombudsmannen har
              sagt att myndigheten gärna tar ansvaret för det. De har god kunskap
              om barn. Deras uppdrag är att stå på barnens sida. Jag tror alltså
              mycket på det, för det kräver någon som verkligen har engagemang
              och resurser att driva barnens fall. Det är ständigt en resursfråga
              där dessa barn tyvärr oftast hamnar långt ned på dagordningen.
              Det är alltså ett förslag som jag har.
            </seg>
          </u>
          <u>
            <seg>
              Ett annat förslag är att utöka Ivos befogenheter. De har ju tagit
              över ansvaret från Socialstyrelsen när det gäller att granska
              socialtjänsten och barns förhållanden. I dag kan de komma med
              kritik, och de kan även utdöma vite och stänga ned verksamheter,
              även om det är mycket ovanligt att de verktygen tillämpas. Men
              man kan inte kräva upprättelse. Det innebär att när det fattats
              ett felaktigt beslut om barnet, till och med ett rent lagbrott,
              får barnet inte upprättelse. Det gäller till exempel ett barn
              som har flyttats från sitt hem där det haft det bra och där det
              inte finns grundläggande skäl.
            </seg>
          </u>
          <u>
            <seg>
              Det kan också gälla barn i familjehem, barn som bott i familjehemmet
              i många år och rotat sig, barn som ser familjehemsföräldrarna
              som sina anknytningspersoner. Ändå flyttas barnet utan att det
              förekommit vanvård. Det kan vara ett exempel där man skulle kunna
              rätta till ett beslut.
            </seg>
          </u>
          <note type="speaker">
            Anf. 20 Statsrådet MARIA LARSSON (KD):
          </note>
          <u>
            <seg>
              Herr talman! Låt mig säga att när Kerstin Wigzell fick i uppdrag
              av oss att titta på hur vi kan garantera en trygg och säker social
              barn- och ungdomsvård i framtiden bad vi henne att också ge förslag
              på hur man kunde skapa god upprättelse om missförhållanden skulle
              inträffa. Hon har två olika förslag på hur det kan hanteras. Hon
              nämner dels barn- och elevombudsmannen som ett sätt att göra det
              på, dels att man skulle kunna ha någon typ av försäkringslösning
              vad gäller huvudmännen.
            </seg>
          </u>
          <u>
            <seg>
              Det har vi diskuterat, och sedan har vi gått vidare i samtal
              med SKL. Det är den lösningen de har tittat på. Det handlar om
              ett enkelt och tydligt ersättningssystem där Löf är inblandat
              i utredningen. Det svarar upp mot önskemålen att man på individnivå
              ska kunna få ekonomisk upprättelse.
            </seg>
          </u>
          <u>
            <seg>
              När det gäller Ivos befogenheter har vi utökat dem på ett kraftfullt
              sätt. Man kan till och med stänga ned verksamheter med omedelbar
              verkan om det föreligger fara för liv och hälsa. Både när det
              gäller institutionerna och de enskilda individerna har vi haft
              det i åtanke i samband med förbättringsarbetet.
            </seg>
          </u>
          <u>
            <seg>
              En tjänsteman vid socialtjänsten kan ju dömas för tjänstefel.
              Det gäller både socialsekreterare och socialchefer. De kan dömas
              enligt brottsbalken på vanligt sätt. Socialnämnden har också tydligt
              inskrivet att de har ansvar för de insatser som nämnden beslutar
              om samt för att insatserna är av god kvalitet. De är skyldiga
              att följa upp besluten. Dessutom ska de säkerställa, skriver vi
              numera, att det finns rutiner för att förebygga att det sker samt
              för att upptäcka och tidigt åtgärda risker och missförhållanden.
            </seg>
          </u>
          <u>
            <seg>
              Lex Sarah gäller nu hela socialtjänstområdet. Det handlar inte
              bara om att identifiera saker när de skett utan också om att identifiera
              ifall det föreligger risk för missförhållanden. Så är lagtexten
              numera utformad. Vi har alltså gjort mycket i förbättringsarbetet
              för att säkra och trygga de barn som finns i samhällsvården. Det
              gäller alla områden där vi har hittat framkomliga vägar. Det har
              varit föremål för ett mycket aktivt förbättringsarbete. Och ändå,
              skulle jag vilja säga, finns det mer att göra.
            </seg>
          </u>
          <note type="speaker">
            Anf. 21 HILLEVI LARSSON (S):
          </note>
          <u>
            <seg>
              Herr talman! Det är bra att det finns möjlighet att stänga oseriösa
              institutioner där barn vanvårdas och vilka enbart finns till för
              att tjäna pengar. Men det tillämpas mycket sällan. Som exempel
              kan nämnas ett ställe där det fanns ett barn som var omhändertaget
              enligt LVU utan att hemmet hade tillstånd för det och där bad
              i isvak användes som bestraffningsmetod. Då kunde hemmet stängas.
              Det krävs nästan den typen av missförhållanden för att kunna stänga
              en institution.
            </seg>
          </u>
          <u>
            <seg>
              Jag var inne på möjligheten att flytta barn från familjehem eller
              institution där vanvård förekommer, men vi måste också ha möjlighet
              att hjälpa barn tillbaka till familjer där de har det bra. Ett
              exempel är en flicka vars mamma blev mördad av pappan när flickan
              var spädbarn. Det skedde inför babyns ögon. Hennes mormor och
              morfar tog senare hand om henne.
            </seg>
          </u>
          <u>
            <seg>
              Allt gick bra, men när hon var tre år gammal ifrågasattes plötsligt
              placeringen trots att det inte var fråga om några missförhållanden.
              Det var lite kallt i huset, det saknades ett tvättfat i ett av
              badrummen och de hade skulder som de betalade av på. Det var allt
              som kunde hittas i det fallet. De barnpsykologer som var inkopplade
              sade att det var ett ofattbart övergrepp att flytta flickan från
              hennes mormor och morfar där hon hade det bra och med tanke på
              det trauma hon tidigare hade varit utsatt för.
            </seg>
          </u>
          <u>
            <seg>
              I de fallen kan man inte göra någonting. De som inte är biologiska
              föräldrar har inte ens rätt att överklaga ett sådant beslut. Jag
              tror att man även i de fallen måste kunna ingripa när barnen far
              illa och då flytta på dem. Man måste också kunna återföra barnen
              till dem som de ser som sina anknytningspersoner.
            </seg>
          </u>
          <note type="speaker">
            Anf. 22 Statsrådet MARIA LARSSON (KD):
          </note>
          <u>
            <seg>
              Herr talman! I år firar vi barnkonventionens 25-årsjubileum.
              Det är den av FN:s alla konventioner som är ratificerad av flest
              länder. Den talar tydligt om barnets bästa. Också i vår lagstiftning
              ska alltid barnets bästa komma till uttryck. Det har socialtjänsten
              att förhålla sig till när de fattar sina beslut. Det är en av
              portalparagraferna och ska lysa igenom alla beslut.
            </seg>
          </u>
          <u>
            <seg>
              Nu har vi dessutom, som Hillevi Larsson säkert känner till, en
              utredning som tittar på ifall vi skulle stärka barnrättsperspektivet
              om vi inkorporerade barnkonventionen och gjorde den till svensk
              lag för att på så sätt ytterligare stärka barnets rättigheter.
              Utredningen ska jobba ett tag till. Personligen tror jag att det
              skulle stärka barnets rättigheter.
            </seg>
          </u>
          <u>
            <seg>
              Barn har många rättigheter som kränks i vårt land varje dag.
              Barn har rätt att själva komma till tals i frågor som rör dem.
              I de situationer som Hillevi Larsson beskriver är en framgångsväg
              just att fråga barnen. En annan är att socialtjänsten har den
              barnkompetens som handlar om att kunna ställa frågor på ett lättbegripligt
              sätt, att orka och våga lyssna på svaren och ta in det som en
              del av beslutsunderlaget. Här har vi stärkt lagstiftningen, och
              det sker nu i mycket större utsträckning, men det behöver ske
              i varje enskilt fall där ett barn är inblandat.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Svar på interpellation 2013/14:381 om vanvårdsersättning
            till finska krigsbarn
          </note>
          <note type="speaker">
            Anf. 23 Statsrådet MARIA LARSSON (KD):
          </note>
          <u>
            <seg>
              Herr talman! Pyry Niemi har frågat mig om jag gjort ställningstagandet
              att finska krigsbarns placeringar i fosterhem omfattades av det
              svenska sociala myndighetsansvaret i enlighet med ett publicerat
              brev från Hjälpkommittén för Finlands barn från år 1944 eller
              inte. Om så inte är fallet undrar Niemi vad anledningen till detta
              är.
            </seg>
          </u>
          <u>
            <seg>
              Lagen om ersättning på grund av övergrepp eller försummelser
              i samhällsvården av barn och unga i vissa fall är utformad så
              att den ger möjlighet till ersättning för alla dem som uppfyller
              villkoren i lagen. Den innehåller ingen särreglering för någon
              speciell grupp barn utifrån exempelvis härkomst eller etnicitet.
            </seg>
          </u>
          <u>
            <seg>
              De barn som kom till Sverige under kriget i Finland sändes hit
              för att deras föräldrar ville ge dem en tryggare framtid. Det
              var en exceptionell händelse som innebar att rutiner för mottagandet
              till en början saknades och att mycket fick lösas efter hand.
              Ett av kriterierna för att vara berättigad till ersättning är
              att man som barn varit omhändertagen för samhällsvård. Enligt
              Vanvårdsutredningen var de finska krigsbarnen privatplacerade
              i formell mening. Utredningen har också uttalat att de sociala
              myndigheterna inte saknat ansvar för dessa barns uppväxtvillkor.
              De privata verksamheterna har bland annat fått statsstöd, och
              sedan 1944 har det funnits krav på att barnavårdsnämnderna i kommunerna
              skulle godkänna placeringarna av finska barn i fosterhem. I propositionen
              uttalar regeringen att ansvaret som myndigheterna tagit på sig
              när de fattat beslut om omhändertagande är väsentligt större än
              vid privata placeringar. När vårdnadshavarna själva lämnat sitt
              barn i någon annans vård har samhället inte kringskurit föräldraansvaret
              eller tagit på sig ett så långtgående ansvar för att skydda barnet
              och förbättra dess förhållanden som vid ett omhändertagande.
            </seg>
          </u>
          <u>
            <seg>
              Sju partier i riksdagen har gemensamt beslutat att, trots svårigheterna
              med en extraordinär ersättningsordning, erbjuda den här möjligheten
              till symbolisk upprättelse för dem som omhändertagits och utsatts
              för allvarlig vanvård under sin barndom inom den sociala barn-
              och ungdomsvården. Enligt denna partiöverskridande överenskommelse
              kan de finska krigsbarn som placerades enligt någon av de lagar
              som räknas upp i proposition 2011/12:160 ansöka om ersättning
              precis som andra som varit placerade enligt dessa lagar.
            </seg>
          </u>
          <note type="speaker">
            Anf. 24 PYRY NIEMI (S):
          </note>
          <u>
            <seg>
              Herr talman! Jag vill tacka ministern för svaret. Ministerns
              svar är naturligtvis en sammanfattning av den utredning som föregick
              beslutet om ersättningsordning för vanvårdade barn inom barn-
              och ungdomsvården under perioden 1920–1980. Jag står i likhet
              med mitt parti bakom sjupartiöverenskommelsen, men hävdar nu att
              det dykt upp nya fakta som i någon mening bör utredas ytterligare
              och kanske fördjupas i Ersättningsnämndens analyser av de pågående
              ärendena.
            </seg>
          </u>
          <u>
            <seg>
              Som ministern antydde utfördes placeringar av de från Finland
              mottagna krigsbarnen under exceptionella förhållanden. I december
              1939 blev Finland attackerat av dåvarande Sovjetunionen. Landet
              var i ett synnerligen kritiskt och bitvis kaotiskt läge.
            </seg>
          </u>
          <u>
            <seg>
              Nu citerar jag ur uppsatser och avhandlingar.
            </seg>
          </u>
          <u>
            <seg>
              På initiativ av Maja Sandler – det här borde även min kollega
              Ekström tycka om – bildades en grupp som ville hjälpa Finland.
              Maja Sandler var gift med den svenske utrikesministern Rickard
              Sandler. Det var flera organisationer som då samlades: Svenska
              Röda Korset, Rädda Barnen, Sveriges lottakårer, Kvinnokommittén
              för spanska och franska barn, Frälsningsarmén, KFUK, Rotaryklubben
              och Suomibyrån.
            </seg>
          </u>
          <u>
            <seg>
              Dagen efter startades organisationen Centrala Finlandshjälpen.
              Organisationen hade inte enbart krigsbarnsfrågan att hantera utan
              skulle även stödja Finland i andra frågor som behandlades och
              berörde kriget. Samma månad 1939 hölls en presskonferens i Helsingfors
              där initiativtagarna informerade om att det fanns 5 000 familjer
              i Sverige som var redo att ta emot fosterbarn, det vill säga krigsbarn.
            </seg>
          </u>
          <note>
            Detta material har jag hämtat från Riksarkivet, herr talman:
            Genom beslut 22 december 1939 ombildades den till att bli en av
            Kungl. Maj:t utsedd kommitté och dess officiella namn blev Kommittén
            för handhavande av hjälpverksamheten för flyktingar från Finland.
            Detta handlar alltså om Centrala Finlandshjälpen. Utsedd att vara
            ordförande för den privata kommittén blev utrikesministerfrun
            Maja Sandler och sedermera för den Kungl. kommittén Prins Wilhelm.
            – – – Instruktion för kommittén utfärdades den 2 februari 1940,
            vilket finns att läsa i Socialdepartementets konseljakt nr 63.
            Socialdepartementet hade kontrollen över verksamheten. För att
            administrera verksamheten tilldelades kommittén redan den 13 december
            1939 genom Kungl. Maj:ts beslut, ett belopp av 500.000 kronor
            ur lotterimedelsfonden. I viktigare frågor skulle kommittén samråda
            med Socialstyrelsen, Medicinalstyrelsen, Skolöverstyrelsen och
            Statens Utrymningskommission.
          </note>
          <note>
            Jag citerar vidare ur materialet från Riksarkivet: Efter freden
            den 13 mars 1940 började delvis en omläggning av verksamheten
            lämpad efter de förändrade förhållandena. För att rationalisera
            och effektivisera hjälparbetet utsågs av Kungl. Maj:t en central
            organisation, Rikskommittén för Finland. Denna skulle fr.o.m.
            21 mars 1940 överta Centrala Finlandshjälpens verksamhet gällande
            insamlingen av varor och pengar. Angående revisionen av kommitténs
            räkenskaper, se Socialdepartementet 1945-11-02, konseljakt nr
            11. Det var Socialdepartementet som rådde och också kontrollerade
            insamlingen. Centrala Finlandshjälpen fortsatte dock att fungera
            som en privat kommitté främst för att administrera återsändandet
            av flyktingar till Finland. Den uppgick formellt i Rikskommittén
            för Finland 1 juni 1940 men var i verksamhet ännu under 1943.
          </note>
          <u>
            <seg>
              Den här informationen säger mig ganska tydligt att staten hade
              iklätt sig ett tydligt ansvar för mottagandet av de finska krigsbarnen.
              Det var förvisso ett frivilligt initiativ, men grunden hade aldrig
              kunnat uppstå utan att staten medverkat. Min fråga till statsrådet
              kvarstår.
            </seg>
          </u>
          <note type="speaker">
            Anf. 25 HILLEVI LARSSON (S):
          </note>
          <u>
            <seg>
              Herr talman! Man kan se statens ansvar redan i form av den inbjudan
              vi gav till Finland. Vi sade att Finlands sak är vår och erbjöd
              finska barn att komma till Sverige. Det var såklart ett väldigt
              generöst åtagande som det var mycket bra att Sverige gjorde. Men
              det faller då också ett ansvar på det offentliga, på staten, att
              ta väl hand om de här barnen. De flesta barn hade det bra, men
              det förekom också vanvård. Därmed borde staten ta samma ansvar
              för dessa vanvårdade barn som för alla andra. Jag tror att det
              är lite vanskligt att se fallen individuellt, eftersom det ändå
              fanns ett ansvarstagande för alla barn som kom hit. Även om det
              officiellt var privata placeringar fanns det, som Pyry Niemi sade,
              ett långtgående ansvar från samhället. Det fanns ett länsombud
              som var underställt länsstyrelsen och hade ansvar för placeringarna
              av barnen. De kommunala barnavårdsnämnderna hade ansvar för att
              inspektera verksamheten och fortlöpande följa upp att barnen hade
              det bra.
            </seg>
          </u>
          <u>
            <seg>
              Jag tycker ändå att det är nya fakta som har kommit i dagen och
              att man därmed borde justera regelverket. Det är också, tycker
              jag, speciellt anmärkningsvärt att det är barn från ett annat
              land. Jag kan känna att det skulle vara mycket bra för våra internationella
              förbindelser om Sverige som land tog det här ansvaret. Det rör
              sig om tusentals barn, varav många har stannat i Sverige. En del
              har återvänt till Finland men sedan kommit tillbaka till Sverige;
              en del har naturligtvis återvänt till Finland och aldrig kommit
              tillbaka. Men det är väldigt många människor det handlar om, och
              jag tror att det är viktigt att vi på allvar gör upp med vår historia
              och ser till att vanvården utreds för alla barn som vanvårdats,
              oavsett hur det har sett ut när det gäller det formella ansvaret.
              Reellt kan man säga att de här dokumenten visar att samhället
              har tagit ett långtgående ansvar både för att välja ut familjehem,
              varvid man haft möjlighet att välja bort olämpliga sådana, och
              för att inspektera verksamheten fortlöpande.
            </seg>
          </u>
          <u>
            <seg>
              Därmed tycker jag att vi borde justera regelverket för de finska
              barnens skull. Det skulle vara väldigt bra för vårt förhållande
              till Finland att visa att vi var generösa när vi tog emot barnen
              men också att vi är beredda att ta vårt ansvar för de barn som
              blev vanvårdade. Många har lidit hela sitt liv av denna vanvård.
              Många har inte ens vågat berätta om vanvården men har haft detta
              som en väldigt tung börda. Det är extra viktigt att få upprättelse
              efter att ha burit bördan under så många år.
            </seg>
          </u>
          <u>
            <seg>
              Visst har man anledning att känna tacksamhet för att Sverige
              ställde upp i den här situationen. Men vi har också anledning
              att ge dessa människor upprättelse efter vad de har gått igenom.
              Även om man har gjort en överenskommelse och slagit fast ett regelverk
              är det alltid viktigt när det uppkommer nya saker och man får
              reda på nya fakta att man är beredd att ta till sig det och ser
              till att modernisera regelverket. Det skulle vara både symboliskt
              och reellt väldigt viktigt för de drabbade och även för vår relation
              till Finland.
            </seg>
          </u>
          <note type="speaker">
            Anf. 26 Statsrådet MARIA LARSSON (KD):
          </note>
          <u>
            <seg>
              Herr talman! Det var ungefär 70 000 barn som kom från Finland
              till Sverige under den här perioden. Det var ett mycket stort
              antal. Det är precis som har beskrivits. Många av dem blev kvar
              här, växte upp i Sverige och lever i dag sina vuxenliv här. Jag
              tror att vi är många som känner personer med den bakgrunden och
              vet vad de har tillfört vårt samhälle. I många fall innebar placeringarna
              att de fick en lycklig uppväxt.
            </seg>
          </u>
          <u>
            <seg>
              Det som är skillnaden – och jag inte kan förstå av de upplästa
              dokumenten att de på något sätt kan förändra förhållandet – är
              hur man gör ett omhändertagande. Här handlar det om att det fanns
              föräldrar som frivilligt från Finland sände sina barn till Sverige.
              Vi hade ett ansvar och en villighet att ta emot.
            </seg>
          </u>
          <u>
            <seg>
              Men det var inte så att svenska myndigheter gick in och omhändertog
              barn därför att omsorgssvikt fanns på plats. Det är den vanligaste
              orsaken till att man omhändertar barn. Det handlade inte heller
              om att barnet själv hade uppfört sig illa, vilket är den andra
              omhändertagandegrunden.
            </seg>
          </u>
          <u>
            <seg>
              De är grunderna för när svensk socialtjänst går in och omhändertar
              ett barn. Det beror på att det finns omsorgssvikt i hemmet eller
              att det finns ett uppträdande från barnets sida där det inte längre
              fungerar i det egna hemmet. Då blir samhället ställföreträdande
              föräldrar och säger: Vi ska ge dig en bättre och tryggare uppväxt,
              och därför placerar vi dig i den här familjen eller på det här
              HVB-hemmet.
            </seg>
          </u>
          <u>
            <seg>
              Det är en väldig skillnad mot att det finns föräldrar som av
              fri vilja skickar sina barn hit. Vi säger att vi i längsta möjliga
              utsträckning ska försöka följa upp att de får en trygg uppväxt.
              Men de är inte omhändertagna av svenska myndigheter. Det var vad
              ursäkten och ersättningen gällde.
            </seg>
          </u>
          <u>
            <seg>
              Vi har som samhälle klampat in i familjernas liv och sagt: Vi
              tar dina barn ifrån dig. Det är grunden för att man ska få ersättningen.
              Det kan vara grunden för en del av de finska krigsbarnen där myndigheter
              sedan uppmärksammade att de hade farit illa i de familjer där
              de placerades.
            </seg>
          </u>
          <u>
            <seg>
              Finns någon av grunderna för omhändertagande hos de finska krigsbarnen
              är de berättigade att söka ersättningen precis på samma sätt som
              alla andra. Men vi har inte en ersättning som är grundad på etnicitet.
              Grunden är ovillkorligen att samhället har klampat in i familjen
              och med tvång omhändertagit barnen.
            </seg>
          </u>
          <note type="speaker">
            Anf. 27 PYRY NIEMI (S):
          </note>
          <u>
            <seg>
              Herr talman! Jag hade tänkt undvika att vara personlig i det
              här fallet. Jag vill säga något till statsrådet som jag har fått
              uppläst och återberättat för mig många gånger. Min mormor sände
              inte min mamma från Finland med frivillighet. Hon fick ett val.
              Hon fick en fråga: Vill du skicka ditt barn till skydd i Sverige
              undan bombningarna i Finland? Hon svarade ja. Det var viktigt
              för henne att skydda barnet.
            </seg>
          </u>
          <u>
            <seg>
              Det var inte så att hon gjorde det frivilligt, absolut inte.
              Det var ett omöjligt val hon ställdes inför som jag tror att säkert
              många föräldrar ställdes inför vid det tillfället. Jag tror att
              de flesta föräldrarna ställdes inför ett omöjligt val. Ska jag
              försöka skydda mitt barn från krigets fasor, eller ska jag låta
              det vara kvar här och kanske eventuellt utsättas för bombningarnas
              terror och kanske till och med dö? Det var de valen som föräldrarnas
              ställdes inför.
            </seg>
          </u>
          <u>
            <seg>
              Jag tror inte att det fanns något barn i Finland som skickades
              i väg frivilligt. Det var frivilligt från Sverige att ikläda sig
              åtagandet. Det var ett stöd från svenska staten för att visa sin
              välvilja och solidaritet med den finska staten under kriget. Det
              är vi helt överens om. Men kom inte och tala om för mig, statsrådet
              Larsson, att de finska föräldrarna sände i väg sina barn med frivillighet.
              Det kommer jag aldrig att skriva under på.
            </seg>
          </u>
          <u>
            <seg>
              Mina båda föräldrar var krigsbarn. Jag vet att inte någon av
              dem skickades frivilligt hit till Sverige. De hade inget alternativ.
              Deras föräldrar hade inga andra möjligheter vid det tillfället
              att göra på ett annat sätt. De hade ingen mat för dagen. De fick
              inte skydd undan bombningarna. De skickades till Sverige för att
              föräldrarna trodde att det var det bästa för dem.
            </seg>
          </u>
          <u>
            <seg>
              Det har sedan visat sig när man har gjort sociologiska forskningar
              om detta hur djupt traumatiserade alla barnen har blivit, hur
              många av dem som har hamnat i ett utanförskap i samhället och
              hur många av dem som återvänt till Finland. Det är en mycket stor
              del som hamnat i kriminalitet, exempelvis. Dessa trauman släpper
              inte taget om dem.
            </seg>
          </u>
          <u>
            <seg>
              Först har de varit med om en separation från kanske ett hyggligt
              men fattigt hem. Sedan kom de till Sverige och togs emot i de
              flesta fall av jättebra föräldrar. Jag vill verkligen understryka
              det. Huvuddelen av de fosterföräldrar som fanns i Sverige och
              kanske fortfarande men sannolikt inte är i livet var hyggliga,
              anständiga människor som verkligen gjorde en otroligt bra hjälpinsats.
            </seg>
          </u>
          <u>
            <seg>
              Men sedan fanns det alltid några ruttna ägg i korgen som betedde
              sig illa och tog ut sin egen depression eller vad det nu kunde
              vara på de finska krigsbarnen. De blev då dubbelt misshandlade,
              även om jag verkligen sympatiserar med alla som vanvårdats.
            </seg>
          </u>
          <u>
            <seg>
              De fick lämna ett enkelt men kanske bra hem och blev sedan därefter
              vanvårdade. Jag kan inte se det på annat sätt än att deras situation
              var en form av omhändertagande. Även om det var frivilligt från
              svenska staten borde man löpa hela linan ut. Det är vad jag försöker
              få fram här.
            </seg>
          </u>
          <u>
            <seg>
              Jag står bakom sjupartiöverenskommelsen. Det är viktigt för mig
              när vi kommer överens om sådana här saker. Frågan om upprättelse
              ska man hantera väldigt varsamt och värdigt. Men vi kan aldrig
              ta undan statens ansvar i dessa frågeställningar.
            </seg>
          </u>
          <u>
            <seg>
              Det var inget frivilligt åtagande från föräldrarna, jag lovar
              dig, statsrådet. Så var det inte. Det var tvång. De hade ett omöjligt
              val. Det var en form av omhändertagande som gjordes för att de
              skulle slippa att deras barn, utifrån den tidens vetskap, skulle
              drabbas av krigets fasor.
            </seg>
          </u>
          <note type="speaker">
            Anf. 28 HILLEVI LARSSON (S):
          </note>
          <u>
            <seg>
              Herr talman! Det är väldigt svårt att jämföra den exceptionella
              situationen som det ändå var när vårt grannland var i nöd med
              frivilliga placeringar i Sverige där föräldrar här i Sverige frivilligt
              lämnar över sina barn i samhällets vård. Det här var en extrem
              situation, och barnen var under hot. De var under hot av svält
              och krig. Det handlade om liv eller död.
            </seg>
          </u>
          <u>
            <seg>
              I den situationen valde naturligtvis föräldrarna att försöka
              rädda sina barn och att försöka rädda deras liv. Men det innebär
              inte att det var en frivillig placering och att de frivilligt
              skildes från sina barn, som var det käraste de hade. Det handlade
              inte bara om att de skulle flytta till ett annat hem utan också
              flytta till ett annat land. Det innebar ett stort trauma för föräldrarna,
              barnen och hela familjen. Man måste ändå ta i beaktande att det
              var en extrem och exceptionell situation.
            </seg>
          </u>
          <u>
            <seg>
              Vi måste också ta med i beräkningen att det rör sig om ett annat
              land. Jag kan känna att vi har ett extra stort ansvar när vi tar
              emot skyddslösa barn från ett annat land för att ta hand om dem
              på det absolut bästa sättet. Då kan man inte bara hänvisa till
              att de ska vara glada och tacksamma för att de fick komma hit
              och att man i Finland ska vara glad och tacksam för att vi tog
              emot dem.
            </seg>
          </u>
          <u>
            <seg>
              Vårt ansvar sträcker sig längre än så; det handlar om anständighet.
              Vi ska visa att vi självklart var beredda att hjälpa en granne
              i nöd men att vi också tar det fulla ansvaret för de här barnen.
              Det har ju visat sig att samhällets inblandning både i placeringen
              av barnen och i inspektioner av de hem där barnen var faktiskt
              var långtgående. Man kan inte tala om privata placeringar hur
              som helst, och därför måste vi också ta det fulla ansvaret.
            </seg>
          </u>
          <u>
            <seg>
              Det viktiga är att konstatera – precis som Pyry Niemi säger –
              att detta inte var frivilliga omhändertaganden. Det var nödtvunget.
            </seg>
          </u>
          <note type="speaker">
            Anf. 29 Statsrådet MARIA LARSSON (KD):
          </note>
          <u>
            <seg>
              Herr talman! Låt mig först säga att jag har otroligt stor förståelse
              för det dilemma som finska föräldrar ställdes inför. Det är nästan
              den värsta tanke som kan drabba en själv: Ska jag skicka i väg
              mina barn till ett annat land därför att hotet över mitt huvud
              är så överhängande? Hur skyddar jag bäst mina barn? Det är en
              outhärdlig tanke, skulle jag vilja säga, och det är naturligtvis
              ett etiskt dilemma som inte går att föreställa sig och som ingen
              av oss vill befinna sig i. Det fick finska föräldrar göra.
            </seg>
          </u>
          <u>
            <seg>
              Jag förstår att ni reagerar på ordet frivillighet. Jag inser
              att ni bottnar i det på ett annat sätt. Min utgångspunkt är bara:
              Vad gjorde den svenska staten eller de svenska kommunerna i förhållande
              till det som vi gör med svenska familjer när vi klampar in och
              säger att vi anser att någon som förälder inte fyller sin uppgift
              och att vi behöver ta hand om barnet?
            </seg>
          </u>
          <u>
            <seg>
              I många av de omhändertaganden som vi ser beskrivna i Vanvårdsutredningen
              handlar det om att föräldrarna många gånger inte ens fick en förklaring
              på varför barnen omhändertogs. De sociala myndigheterna angav
              inte något skäl för att det hände, vilket är fruktansvärt. Det
              är fruktansvärt att som förälder inte få någon rimlig förklaring.
            </seg>
          </u>
          <u>
            <seg>
              I dag vet vi mycket mer om vad barnpsykologin säger om vad en
              separation i tidig ålder från föräldrar under lång tid kan åstadkomma.
              Kunskapen har ökat genom åren, men jag är övertygad om att varje
              finskt föräldrapar kände detta dilemma och inte riktigt visste
              vad som skulle hända med relationen mellan ett litet barn som
              försvann långt bort i världen och en själv.
            </seg>
          </u>
          <u>
            <seg>
              Många lyckades upprätthålla kontakten, och många barn fick på
              det sättet två väl fungerande familjer som de sedan kunde räkna
              som föräldrar. De fick dubbelt upp och lyckades förena detta på
              ett positivt sätt. Men för många blev det säkert en mycket traumatisk
              upplevelse. De kände säkert en stor oro för föräldrarna i hemlandet
              och undrade om bombningarna träffade dem. De hade svårt att relatera
              till den nya världen. Jag kan se många situationer framför mig,
              och många av oss har nog sett diverse filmer.
            </seg>
          </u>
          <u>
            <seg>
              Detta är en historia som är mycket speciell. Vi kan vara glada
              att Sverige agerade som ett gott broderland och erbjöd hjälp och
              stöd i denna svåra situation. Det var inte heller enkelt att avgöra
              vad som var bäst för barnen i det korta och i det långa perspektivet.
            </seg>
          </u>
          <u>
            <seg>
              Återigen: Det som svenska myndigheter gjorde i Sverige kontra
              det som vi erbjöd i Finland skiljer sig åt på denna springande
              punkt. Sedan hade vi ett ansvar för de finska krigsbarn som kom
              hit. Det inrättades rutiner för uppföljning och kontroll, och
              där upptäcktes ibland vanvård och missförhållanden – men kanske
              inte hos alla som var drabbade.
            </seg>
          </u>
          <u>
            <seg>
              Möjligheten finns också för de finska krigsbarnen att söka ersättning,
              om de kan åberopa någon av de paragrafer som är giltiga. Situationen
              är olika för olika individer; det ska vi också vara på det klara
              med. Allt gick inte till på samma sätt. Det var en kaotisk situation
              i båda länderna. Den individuella möjligheten finns.
            </seg>
          </u>
          <note type="speaker">
            Anf. 30 PYRY NIEMI (S):
          </note>
          <u>
            <seg>
              Herr talman! Det var en exceptionell tid. Det var fruktansvärda
              år. Europa befann sig i krig. Sverige och Finland har historiskt
              alltid haft ett väldigt speciellt förhållande till varandra. Det
              kan vi konstatera både historiskt och numera.
            </seg>
          </u>
          <u>
            <seg>
              Det var en stor välgärning som den svenska staten iklädde sig
              under perioden. Jag är helt övertygad om att den finska staten
              också har gett uttryck för sin tacksamhet för alla de aktiviteter
              som gjordes av hundratusentals frivilliga under de jobbiga och
              tuffa krigsåren. Med detta kan jag också själv rikta ett stort
              tack.
            </seg>
          </u>
          <u>
            <seg>
              Jag hävdar dock bestämt att detta inte var frivilligt. Det är
              också en signal tillbaka till dem som nu utreder de olika ärendena
              om Ersättningsnämndens ansökningar. Jag hävdar att detta borde
              ha ett undantag i bedömningarna. Det går nästan att jämställa
              med ett omhändertagande. Jag vill vara verkligt tydlig med det.
              De barn som hamnade i Sverige hamnade inte här av frivillighet.
              De blev inte placerade i fosterhemmen av frivillighet. De hamnade
              här för att de hade ett skyddsbehov, egentligen. Den frivilligheten
              kan man tolka hur brett man vill, men för de föräldrar som skickade
              sina barn hit fanns bara ett enda fokus i sikte: att rädda sina
              barn.
            </seg>
          </u>
          <u>
            <seg>
              Det kan tolkas som frivilligt att rädda barnen. Men det är mer
              av nödvärn, om man ska vara lite krass. Man vill rädda sitt barn
              undan krigets fasor, och förhoppningsvis kommer han eller hon
              att överleva.
            </seg>
          </u>
          <u>
            <seg>
              Det är därför detta blir så exceptionellt, statsrådet. Det är
              därför det inte går att jämställa med de regler som fanns för
              omhändertagande av barn. Därför anser jag att de finska krigsbarnen
              har precis lika goda förutsättningar att få ersättning.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Svar på interpellationerna 2013/14:352 och 377 om scenkonstpensioner
            och övergångsregler
          </note>
          <note type="speaker">
            Anf. 31 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Agneta Gille har frågat civilministern om han avser
              att ta initiativ till förhandlingar för att lösa frågan om scenkonstpensionerna.
              Dessutom har Agneta Gille frågat när ministern bedömer att det
              nya pensionssystemet för scenkonstens aktörer kan införas. Arbetet
              inom regeringen är så fördelat att det är jag som ska svara på
              interpellationen.
            </seg>
          </u>
          <u>
            <seg>
              Tina Ehn har frågat mig om jag avser att ge besked i frågan om
              vilka övergångsregler som ska gälla vid avvecklingen av den så
              kallade PISA-förordningen och om jag kan informera riksdagen om
              hur frågan med scenkonstpensionerna fortlöper.
            </seg>
          </u>
          <u>
            <seg>
              Frågorna från Agneta Gille och Tina Ehn berör övergången till
              ett nytt pensionssystem på scenkonstområdet. Jag väljer därför
              att svara på frågorna samlat.
            </seg>
          </u>
          <u>
            <seg>
              Jag är väldigt glad över att regeringen nu kan ge besked om förutsättningarna
              för ett reformerat pensionssystem på scenkonstområdet. Det har
              länge funnits en enighet om att det nuvarande pensionssystemet
              behöver reformeras, och nu finns grunderna för en lösning på scenkonstpensionsfrågan
              på plats.
            </seg>
          </u>
          <u>
            <seg>
              En viktig fråga för branschen har varit de så kallade antastbara
              pensionerna – de som inte utgör intjänade pensionsrätter även
              om arbetsgivaren har betalat premier för dem. Jag kan nu lämna
              besked om att dessa pensioner kommer att omvandlas till nya förmåner
              från och med 65 års ålder. Regeringen kommer att återkomma med
              detaljerna för hur detta tekniskt ska utformas.
            </seg>
          </u>
          <u>
            <seg>
              Regeringen har tidigare aviserat att arbetsmarknadens parter
              bör ta över ansvaret för att genom kollektivavtal reglera pensionsvillkoren
              på scenkonstområdet i likhet med vad som gäller på den övriga
              arbetsmarknaden. Därutöver har regeringen lämnat besked till parterna
              om de ekonomiska ramarna för förhandlingarna.
            </seg>
          </u>
          <u>
            <seg>
              Övergången till ett nytt kollektivavtalsreglerat pensionssystem
              bör inledas den 1 januari 2015. Inom ramen för ett reformerat
              pensionssystem ska det finnas möjlighet till omställning och karriärväxling
              för yrkesgrupper som av konstnärliga eller fysiska skäl inte kan
              arbeta inom sina konstnärliga yrken till 65 år. Systemet ska upprätthålla
              arbetslinjen och se till att en hög konstnärlig kvalitet möjliggörs
              vid institutionerna.
            </seg>
          </u>
          <u>
            <seg>
              En ordning med pensionsvillkor som motsvarar villkoren för den
              övriga arbetsmarknaden, med möjlighet till omställning och karriärväxling,
              kommer att kosta mindre än det nuvarande pensionssystemet. De
              medel som frigörs ska gå till kvalitetsförstärkningar inom scenkonstområdet.
            </seg>
          </u>
          <u>
            <seg>
              En dialog kommer snarast att inledas med berörda aktörer på scenkonstområdet
              om inriktningen på kvalitetsförstärkningarna, och de första förslagen
              kommer att presenteras i budgetpropositionen för 2015.
            </seg>
          </u>
          <u>
            <seg>
              Sammanfattningsvis är det positivt att vi nu kan gå vidare för
              att skapa bättre förutsättningar för scenkonsten i hela landet.
            </seg>
          </u>
          <note type="speaker">
            Anf. 32 AGNETA GILLE (S):
          </note>
          <u>
            <seg>
              Herr talman! Jag tackar ministern för svaret. Det är med förvåning
              jag ser att det är kulturministern som ger svaret i dag. Jag och
              flera kolleger i kulturutskottet har tidigare ställt frågor om
              scenkonstpensionerna till kulturministern. Vi har då blivit tillrättavisade
              och hänvisade till civilminister Attefall, med motiveringen att
              det är han som har ansvaret för frågan.
            </seg>
          </u>
          <u>
            <seg>
              Kulturministern har till och med fått frågan i kulturutskottet
              och har svarat att hon inte har ansvar för den här frågan. Vi
              har då fått kalla till oss civilministern, och han har gästat
              kulturutskottet ett flertal gånger på begäran av oss, eftersom
              han har varit ansvarig för scenkonsten.
            </seg>
          </u>
          <u>
            <seg>
              När jag nu återigen skrev en interpellation om scenkonstpensionerna
              ställde jag den till civilminister Attefall med den kunskap jag
              hade efter de många år som vi har diskuterat den här frågan, men
              då hänvisades jag tillbaka till kulturministern. Det förvånade
              mig mycket. Någonting har hänt med ansvarsfördelningen i Regeringskansliet.
              Det skulle vara intressant att höra vad som har hänt. Nu har det
              gått snart åtta år, och kulturministern har inte velat ha med
              den här frågan att göra under den tiden. Hon var den förra regeringens
              största kritiker gällande att det inte hände någonting med scenkonstpensionerna,
              men nu när det finns en liten öppning vill kulturministern ha
              tillbaka frågan från civilministern. Kan det vara så? Jag tycker
              att det vore intressant att få veta.
            </seg>
          </u>
          <u>
            <seg>
              Jag känner mig mycket nöjd med att jag och Tina Ehn från Miljöpartiet
              har lagt fram våra interpellationer om scenkonstpensionerna. Vi
              kan se att det har haft en tydlig effekt. Jag trodde att det skulle
              komma någonting i vårpropositionen, men det var inte med där.
              Regeringen har snart haft åtta år på sig att komma med en öppning
              och ett resultat i frågan om scenkonstpensionerna. Ett enigt kulturutskott
              har vid minst två tillfällen gjort tillkännagivanden, och det
              har finansutskottet också gjort, med uppdrag till regeringen att
              komma med en lösning på frågan.
            </seg>
          </u>
          <u>
            <seg>
              Samtidigt som vi fick vårt skriftliga svar på interpellationerna
              gick regeringen och kulturministern ut i en debattartikel med
              budskapet att frågan är löst och att man är ganska nöjd med det.
              Det är bra att det finns en öppning och att det är ett första
              steg. Men kommentarerna i dag och det som sades i interpellationssvaret
              är långt ifrån en total lösning på frågan. Förvirringen är ganska
              stor, kulturministern. Det är bra att regeringen slår fast att
              intjänande pensionsrättigheter ska respekteras, men frågan kvarstår:
              Hur ska det här ske?
            </seg>
          </u>
          <u>
            <seg>
              Nu har ministern möjlighet att klargöra regeringens ställning
              i frågan. Jag vet att Kultursverige och scenkonstens aktörer är
              mycket intresserade av denna fråga och följer vår debatt just
              nu.
            </seg>
          </u>
          <u>
            <seg>
              Det vore intressant att höra av ministern vad som gäller för
              de stora frågor som ändå kvarstår. Vad gäller för sångare och
              dansare som redan gått i pension från scenkonstinstitutionerna
              under de senaste åren? De känner stor oro i dag. Vad händer när
              de vid 65 års ålder också går i pension?
            </seg>
          </u>
          <u>
            <seg>
              Oron är stor för att det gamla systemet avvecklas innan ett nytt
              avtal finns på plats. Därför vill jag höra hur ministern ser på
              det.
            </seg>
          </u>
          <note type="speaker">
            Anf. 33 TINA EHN (MP):
          </note>
          <u>
            <seg>
              Herr talman! Jag vill tacka kulturministern för svaret. Det finns
              många frågor som är besvärliga och svåra att finna gemensamma
              lösningar på, men scenkonstpensionerna borde inte tillhöra dem.
              Frågan har funnits med länge, under både borgerliga och socialdemokratiska
              regeringar.
            </seg>
          </u>
          <u>
            <seg>
              Ett pensionssystem ändras självklart inte på fläcken, men nu
              har man under flera år vittnat om skenande pensionskostnader och
              kulturscener och operahus som går på knäna, och då måste vi politiker
              lyssna och försöka förstå. Frågan har funnits med hela tiden under
              min tid i kulturutskottet. Det är snart 20 år sedan Sverige beslutade
              om en övergång från ATP till det nya allmänna pensionssystemet.
              Redan då påpekade representanter för scenkonstnärerna att det
              var nödvändigt att anpassa tjänstepensionerna för dansare och
              sångare för att enskilda individer inte skulle drabbas.
            </seg>
          </u>
          <u>
            <seg>
              För fem år sedan tillsatte regeringen en utredning. Den lämnade
              förslag som fick ganska brett stöd av remissinstanserna. Sedan
              hände inte så mycket. Frågan har varit uppe i kulturutskottet,
              och vi har gjort tillkännagivanden både i kulturutskottet och
              i finansutskottet under den här mandatperioden. Vi försöker få
              besked och flytta fram positionerna.
            </seg>
          </u>
          <u>
            <seg>
              I höstas kom beskedet om att parterna ska lösa det i ett kollektivavtal,
              och det beskedet var välkommet på många håll. Men för att man
              ska kunna ta det här ansvaret och komma vidare behöver man också
              veta hur förutsättningarna ser ut. Jag ställer i min interpellation
              en fråga om övergångsregler och information. Jag hör att det svaras
              på vissa delar, och det handlar om de antastbara pensionerna som
              är viktiga för branschen och som inte utgör intjänade pensionsrätter,
              även om arbetsgivarna har betalat premier för dem.
            </seg>
          </u>
          <u>
            <seg>
              Ministern lämnar besked om att de här pensionerna kommer att
              omvandlas till nya förmåner från och med 65 års ålder men att
              man återkommer med detaljerna och den tekniska utformningen. Det
              är ett svar som jag tror leder till nya frågor. Man blir orolig
              och undrar hur det här kommer att se ut och vad som kommer i nästa
              steg.
            </seg>
          </u>
          <u>
            <seg>
              Sedan säger ministern också att man har lämnat besked till parterna
              om de ekonomiska ramarna för förhandlingarna. Men det verkar råda
              en oenighet om det. Jag hör, ser och läser att parterna inte riktigt
              är nöjda med det.
            </seg>
          </u>
          <u>
            <seg>
              Kulturministern svarar också att man är noga med att en hög konstnärlig
              kvalitet möjliggörs och att medel som frigörs när det gäller pensionssystemet
              ska gå till kvalitetsförstärkningar inom scenkonstområdet. Vad
              menas med det i detalj? Det är oroande, och det är lätt att tänka
              sig att det handlar om en uppskjuten lön som är inbetald. Vad
              finns det för andra tankar? Det dyker upp fler frågor på det här
              området, och det finns all möjlighet att utveckla svar.
            </seg>
          </u>
          <note type="speaker">
            Anf. 34 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Jag ska börja med att svara på Agneta Gilles frågor
              om vem som egentligen har ansvaret. Det här är egentligen ett
              ansvar för hela regeringen, men det är helt riktigt att det är
              civilminister Stefan Attefall som har ansvaret för pensionsfrågorna.
              Det var också därför som frågan först landade hos honom. Vi delar
              inte upp det mellan olika departement. Det är inte så att socialministern
              har hand om det som handlar om läkarnas pensioner. Därför hör
              frågan hemma där.
            </seg>
          </u>
          <u>
            <seg>
              Den här frågan har varat väldigt länge. Det har både Agneta Gille
              och Tina Ehn varit inne på. Och precis som Agneta påminde om –
              tack för det – tog jag upp frågan när jag satt i kulturutskottet
              i opposition och Agneta Gilles parti styrde på Kulturdepartementet.
            </seg>
          </u>
          <u>
            <seg>
              Det fanns möjlighet att lösa frågan under tio, nästan tolv, års
              tid. Det gjorde inte Socialdemokraterna. Frågan fanns där, men
              ni löste den inte. Det var någonting som vi kritiserade och som
              hela Scenkonstsverige kritiserade.
            </seg>
          </u>
          <u>
            <seg>
              I början av förra mandatperioden, 2008, tillsatte vi därför en
              utredning, Scenkonstpensionsutredningen, som var färdig något
              år senare. Agneta Gille och, tror jag, Tina Ehn hänvisade till
              den. Den var bra på många sätt, inte minst därför att den gav
              en bra bild av de problem som finns på scenkonstområdet och som
              har funnits länge. Jag kommer säkert att återkomma till ett antal
              av de bekymmer som fanns.
            </seg>
          </u>
          <u>
            <seg>
              Vi flyttade fram positionerna. Vi bestämde oss för att vi måste
              lösa denna fråga. Agneta Gille och Tina Ehn vet att frågan har
              varit uppe i riksdagen och i kulturutskottet och att det inte
              har varit en helt lätt fråga. Tre departement har varit involverade.
              Det har naturligtvis också varit diskussioner med de olika parterna,
              bland annat Operan, som har hyst stor oro för vad som ska hända
              med exempelvis dansarna. Men inriktningen har varit helt klar:
              Denna fråga måste vi lösa.
            </seg>
          </u>
          <u>
            <seg>
              En viktig fråga, som inte var självklar, handlade just om de
              så kallade antastbara pensionerna, som redan betalats in. Det
              är oerhört mycket pengar – det handlar om någon miljard kronor.
              Det var inte givet, ska jag säga, att de skulle finnas kvar i
              systemet. Man kan tycka att det skulle kunna vara självklart,
              men några sådana regler finns inte. Det är också därför som det
              heter antastbara pensioner.
            </seg>
          </u>
          <u>
            <seg>
              Vi har argumenterat och vunnit gensvar för detta. Självklart
              ska dessa pengar finnas kvar och kunna omvandlas till pensioner
              för dansare, sångare och musiker när de går i formell pension
              vid 65 års ålder. Jag tycker att det är otroligt glädjande att
              vi har lyckats med detta.
            </seg>
          </u>
          <u>
            <seg>
              Det besked som vi gav i budgeten i höstas var att vi inte kommer
              att gå vidare med de förslag som fanns i utredningen, bland annat
              därför att utredaren inte tog upp att parterna skulle lösa detta
              själva. Vi tyckte att det var en rimlig ordning att de skulle
              göra det, eftersom de har kunskapen, på samma sätt som man gör
              på resten av arbetsmarknaden. Det var oerhört välkommet, från
              Svensk Scenkonst, Teaterförbundet och övriga som är engagerade
              i frågan. Så blir det nu också.
            </seg>
          </u>
          <u>
            <seg>
              När budgeten klubbades i december sade vi att vi skulle återkomma
              om ramarna, och det har vi nu gjort. Jag kan villigt säga att
              det hade varit roligt om vi kunnat göra det någon månad tidigare.
              Men det är väldigt komplicerade frågor, och det är också därför
              som det har tagit denna tid. Det var väldigt viktigt för mig att
              kunna lämna dessa besked.
            </seg>
          </u>
          <u>
            <seg>
              Skälet till att det är jag som står här i dag och inte Stefan
              Attefall är att det är vi på Kulturdepartementet som kommer att
              ha de fortsatta diskussionerna med parterna när det gäller just
              kvalitetsarbetet.
            </seg>
          </u>
          <note type="speaker">
            Anf. 35 AGNETA GILLE (S):
          </note>
          <u>
            <seg>
              Herr talman! Det är bra – då vet jag att det hädanefter är kulturministern
              som jag ska ha debatt och dialog med när det gäller scenkonsten,
              och inte Stefan Attefall. Det där är lite knixigt.
            </seg>
          </u>
          <u>
            <seg>
              Ministern tar upp de ramar som regeringen nu har satt, och jag
              vill säga att de ramarna är för snäva och att övergångsreglerna
              är för tuffa. Det vittnar också de kommentarer om som jag har
              sett från Teaterförbundet och några andra, som tycker att detta
              inte är helt klockrent.
            </seg>
          </u>
          <u>
            <seg>
              Ja, ministern, det är intressant att läsa gamla protokoll när
              man sitter i riksdagen. Jag kan informera ministern om att hon
              ställde en skriftlig fråga den 23 mars 2006, ungefär motsvarande
              tid som nu fast det var en socialdemokratisk regering, och hon
              pressade den dåvarande kulturministern. Man kan läsa att Lena
              Adelsohn Liljeroth i opposition skriver att den här frågan är
              så viktig för scenkonstnärerna.
            </seg>
          </u>
          <u>
            <seg>
              Hon skriver också: Problemet ligger uppenbarligen i bristande
              kommunikation mellan Kultur- och Finansdepartementen, trots att
              det inte handlar om mer än drygt 300 personer.
            </seg>
          </u>
          <u>
            <seg>
              På flera institutioner vågar nu många dansare och sångare inte
              gå i pension, trots att de inte kan erbjudas några roller. Resultatet
              har blivit att unga, nyutbildade dansare och sångare inte kan
              få anställningar utan riskerar att utbildas till arbetslöshet.
            </seg>
          </u>
          <u>
            <seg>
              Med anledning av ovanstående vill jag fråga kulturminister Leif
              Pagrotsky när regeringen kommer med en fullgod lösning för de
              scenkonstnärer som drabbats särskilt hårt av reglerna när det
              gäller pensioner.
            </seg>
          </u>
          <u>
            <seg>
              Sex månader senare bytte vi regering. Efter en turbulent tid
              vad gällde kulturministerposten fick Lena Adelsohn Liljeroth till
              sist ta över som minister i Kulturdepartementet. Det är snart
              åtta år sedan, och hon borde ha kunnat agera mycket snabbare.
              Ministern var så på hugget 2006 och ville ha en snabb lösning,
              men det kom ingenting.
            </seg>
          </u>
          <u>
            <seg>
              Jag hävdar fortfarande att de ramar som regeringen nu har satt
              upp är för snäva och att övergångsreglerna är lite för tuffa.
              Jag tycker att regeringen ska fundera ett varv till när det gäller
              de delarna.
            </seg>
          </u>
          <note type="speaker">
            Anf. 36 TINA EHN (MP):
          </note>
          <u>
            <seg>
              Herr talman! Jag ska villigt erkänna att det inte är lätt att
              debattera de här frågorna i kammaren, för det är ganska mycket
              detaljer – det är det inte alltid när man debatterar politiska
              frågor. Jag tänkte inte snurra in på vem som har gjort vad och
              inte gjort vad.
            </seg>
          </u>
          <u>
            <seg>
              Det var bra att man tillsatte en utredning. Det är bra att kulturministern
              vill driva frågan vidare, och jag kan förstå att det inte alltid
              är lätt. Vi hör talas om att det handlar om flera departement
              och att det är problem. Vi har som riksdagsledamöter känt det
              som att vi har blivit bollade i den här frågan. Ingen har velat
              ta i det när vi har ställt frågor, och de har gått från den ena
              ministern till den andra. Man funderar på vem det är som ytterst
              har ansvaret.
            </seg>
          </u>
          <u>
            <seg>
              Det handlar om flera saker, som även Agneta Gille tog upp. Även
              om frågan nu diskuteras och är under process och så vidare kom
              det ingenting i vårbudgeten som löste det hela. Sedan har kulturministern
              varit ute – i går, tror jag – och talat om hur vi ska komma vidare.
              Men jag tycker inte att det är riktigt tydligt hur man kommer
              vidare.
            </seg>
          </u>
          <u>
            <seg>
              Utifrån det vi vet verkar det, precis som Agneta säger, vara
              väldigt snäva ramar. De så kallade övergångsreglerna ser ut att
              bli oerhört tuffa. Med tanke på att vi har ett tidsperspektiv
              fram till januari 2015, när det i så fall ska träda i kraft, slår
              ju organisationerna bakut lite grann då man inte ser hur detta
              ska vara möjligt.
            </seg>
          </u>
          <u>
            <seg>
              Jag har även läst de yttranden som har kommit, och där ställer
              man flera frågor. Teaterförbundet och Sveriges Yrkesmusikerförbund
              ställer frågor om hur behovet av karriärväxling ska hanteras.
              Man tycker inte att det finns utrymme i de kommande lösningarna.
              Man säger att det inte finns någon lösning för de sångare och
              dansare som redan har gått i pension från scenkonstinstitutionerna
              under de senaste 20 åren och som riskerar att bli fattiga pensionärer
              när de fyller 65.
            </seg>
          </u>
          <u>
            <seg>
              Det är som sagt flera detaljfrågor som är oerhört komplicerade,
              men jag tycker att det finns all anledning för kulturministern
              att försöka vara klar och tydlig och fortsätta ge oss besked i
              de här frågorna.
            </seg>
          </u>
          <note type="speaker">
            Anf. 37 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Jag ska försöka ge besked så långt det nu går.
            </seg>
          </u>
          <u>
            <seg>
              Jag börjar med de inbetalda pensionerna. De så kallade antastbara
              blir kvar i systemet. Det är en väldig trygghet för dem som går
              i pension vid 65 års ålder. Det var inte givet, men det ska vara
              sjysta pensionsvillkor. Det var ett krav från vår sida. Pensionssystemet
              blir billigare helt enkelt eftersom folk inte behöver känna den
              oron.
            </seg>
          </u>
          <u>
            <seg>
              Det finns möjligheter till karriärväxling, till omställning.
              Det ligger i det här – 30 miljoner kronor är avsatta till detta.
              Det är en summa som har tagits fram när man har jämfört med hur
              det ser ut på arbetsmarknaden i övrigt.
            </seg>
          </u>
          <u>
            <seg>
              Pengarna som sedan frigörs under år 1 beräknas till 60 miljoner
              kronor. De kommer att användas till att förstärka kvaliteten.
              Men det är ju inte regeringen som talar om vad som är kvalitet
              i scenkonstsektorn. Det vet parterna allra bäst själva.
            </seg>
          </u>
          <u>
            <seg>
              Det var också viktigt för oss att ingenting skulle försvinna
              i systemet. Ramarna är kvar. Det finns medel till karriärväxling
              och till omställning. Medel kommer också att kunna gå till höjning
              av kvaliteten – mer för varje år, dessutom, eftersom det blir
              billigare och eftersom fler kommer att kunna arbeta. Dansare som
              inte hade hittat något jobb vid 41 års ålder hade kanske tvingats
              gå i pension. De kommer nu efter en omställning eller en karriärväxling,
              som det kallas – kanske vidareutbildning inom det egna området;
              det är inte alls omöjligt – att kunna arbeta.
            </seg>
          </u>
          <u>
            <seg>
              Arbetslinjen gäller. Gillar man inte arbetslinjen kan man ha
              problem med det här förslaget, men de som arbetar som sångare,
              musiker eller dansare älskar ju sina jobb. De vill kunna arbeta
              vidare inom sektorn även om kroppen inte håller för det som de
              tidigare kanske har utbildats för. Det finns mycket annat man
              kan göra inom denna vida sektor.
            </seg>
          </u>
          <u>
            <seg>
              Det var också roligt att höra mina egna ord läsas upp igen. Vad
              jag förstod var de från 2006, bara något halvår innan jag fick
              möjlighet att börja bita ordentligt i den här frågan. Det var
              en fråga som jag ställde till min företrädare Leif Pagrotsky.
              Han gjorde uppenbarligen ingenting. Det hände inget.
            </seg>
          </u>
          <u>
            <seg>
              Man kan tycka att det borde ha gått fortare, men vi löser den
              här frågan nu. Det är inte lätt. Det har inte varit lätt. Men
              nu löser vi den, och det på ett sätt som är absolut bäst för scenkonsten
              själv. Det är där som kunskapen finns.
            </seg>
          </u>
          <u>
            <seg>
              Ramarna är kvar. 300 miljoner blir kvar i sektorn. År 1 går 210
              miljoner till pensionskostnader, 30 miljoner till omställning,
              karriärväxling, och 60 miljoner till kvalitet. Alltihop blir kvar
              i sektorn. Dessutom kan man förstärka kvalitetsarbetet framöver.
            </seg>
          </u>
          <u>
            <seg>
              Men vad man vill göra inom scenkonsten, på konserthus, på operahus
              och på teatrar, det är någonting som vi kommer att ta itu med
              och diskutera så snart påsken är över och alla äggen är uppätna.
              Det kan jag garantera, för det är ett samtal som ska föras mellan
              tjänstemännen på Kulturdepartementet och parterna, det vill säga
              Svensk Scenkonst, Symf och Teaterförbundet. Jag är övertygad om
              att det kommer att gynna inte bara scenkonstens aktörer utan i
              allra högsta grad också publiken.
            </seg>
          </u>
          <note type="speaker">
            Anf. 38 AGNETA GILLE (S):
          </note>
          <u>
            <seg>
              Herr talman! Tack, ministern! Jag vet inte om jag blev jättemycket
              klokare, men vi har fått lite siffror. Ärendet har tagit fart
              även om det har tagit åtta år. Jag kan tycka att åtta år är lång
              tid, kulturministern, men man har ändå börjat och tagit ett första
              steg.
            </seg>
          </u>
          <u>
            <seg>
              Jag har ytterligare en fråga om oklarheterna och otydligheterna
              som man uppfattar inom scenkonsten vad gäller att redan inbetalda
              premier i sin helhet ska komma anställda till del efter 65 års
              ålder. Det finns de som funderar över detta med tjänstepension
              för anställda. Vilka övergångsregler gäller för dem som är frilansare
              nu men kanske har varit anställda tidigare? Det är många som har
              ställt sig frågor om just hur man löser ut det hela. De nya övergångsreglerna
              – vad gäller där för dem som är frilansar?
            </seg>
          </u>
          <u>
            <seg>
              Jag vill också ställa en sista fråga till ministern. Det gör
              jag utifrån hennes debattartikel i går. Hon skriver på slutet:
              Regeringen har däremot förnyat kulturpolitiken och presenterar
              konkreta reformer för att förbättra villkoren för den nyskapande
              kulturen.
            </seg>
          </u>
          <u>
            <seg>
              Vi som sitter i kulturutskottet och jag som sitter i opposition
              här lyfter på ögonbrynen och skulle vilja ha ett svar av ministern.
              Vad är det för konkreta reformer som har skett, och hur är den
              nya kulturpolitiken förnyad under ministerns ansvar?
            </seg>
          </u>
          <note type="speaker">
            Anf. 39 TINA EHN (MP):
          </note>
          <u>
            <seg>
              Herr talman! Som jag sade ändras inte pensionssystemet på fläcken.
              Vi har hört om skenande pensionskostnader och om kulturens scener
              och operahus som går på knäna. Vi måste lyssna, förstå och lösa
              problemen.
            </seg>
          </u>
          <u>
            <seg>
              Jag som kulturpolitiker tycker att det är pinsamt att den här
              frågan ibland behöver debatteras om och om igen, men så är det
              ju i politiken.
            </seg>
          </u>
          <u>
            <seg>
              Den här yrkeskategorins möjlighet till omställning och att växla
              över till ett nytt yrke är viktigt. Det är viktigt för individen,
              men det är viktigt också för den konstnärliga kvaliteten i stort.
              Att vi politiker tar ansvar för det vi säger är viktigt, och det
              behöver bevisas på det här området. När människor satsar hårt
              på utbildningar, tar studielån och ger sig ut på en ganska osäker
              arbetsmarknad och när dessutom spelreglerna förändras och inte
              blir riktigt bra, då är det dags att försöka få dem att bli bra.
            </seg>
          </u>
          <u>
            <seg>
              Jag tror inte att någon av oss här tycker att vi ska avråda människor
              från att ge sig in i ett yrke som dansare eller sångare. Vi tycker
              nog snarare att det är någonting som vi generellt vill uppmuntra.
            </seg>
          </u>
          <u>
            <seg>
              Kulturministern sade att vi löser den här frågan nu och pratade
              om påskägg. Jag skulle vilja säga att de påskäggen behöver innehålla
              en dialog. Det är min uppfattning. Man kan inte bara säga att
              det löser sig och gå framåt med förslag som många av parterna
              tycker är för snäva och ifrågasätter, utan här behövs påskägg
              fyllda med dialog.
            </seg>
          </u>
          <note type="speaker">
            Anf. 40 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Det blev mycket på en gång, men vi kan hugga in
              lite grann på det som Agneta Gille var inne på.
            </seg>
          </u>
          <u>
            <seg>
              Vad har egentligen hänt? Väldigt mycket, skulle jag vilja säga.
              Det är bara att nämna några exempel: samverkansmodellen, som har
              givit kulturen en skjuts i hela landet, MU-avtalet, som ger konstnärer
              möjlighet till ersättning när de samarbetar med exempelvis museer
              och konsthallar, arbetsstipendier i stället för passiva livstidslöner,
              renoveringen av Nationalmuseum, som pågår, något som ni skulle
              ha kunnat ta itu med men inte gjorde, en ny, modernare bibliotekslag,
              Kulturbryggan, som är ett sätt att få in pengar till nyskapande
              kultur, rätt för stiftelser att ge stöd till kulturändamål utan
              att beskattas för det, Skapande skola plus de utredningar som
              har gjorts och de utredningar som är i gång. Vi skulle kunna nämna
              mycket mer.
            </seg>
          </u>
          <u>
            <seg>
              Vi är också de mest kulturaktiva i hela Europa. Vi går mer på
              teater, vi går mer på konserter och vi går mer på opera än några
              andra.
            </seg>
          </u>
          <u>
            <seg>
              I den förra budgeten, den som kom i höstas och som gäller innevarande
              år, sade vi också att vi gör en storsatsning på Stockholmsoperan
              på upp till 2 miljarder kronor. Arbetet är i full gång tillsammans
              med bland andra Statens fastighetsverk, Operan, dem som jobbar
              och är anställda där och naturligtvis också andra som kan ha intresse,
              exempelvis Riksantikvarieämbetet.
            </seg>
          </u>
          <u>
            <seg>
              Vi satsade på musikarvet och filmarvet. Vi gjorde satsningar
              på läsning, och vi sade att vi löser pensionsfrågan. Det har vi
              nu gjort. Vi garanterar att pengarna finns kvar. Hur man sedan
              förhandlar inom de här ramarna är upp till parterna. Det ska inte
              politikerna lägga sig i, utan det ska de som kan frågorna bäst
              göra. Jag är oerhört glad över att den här frågan äntligen är
              löst.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2013/14:370 om Grafikens Hus i Mariefred
          </note>
          <note type="speaker">
            Anf. 41 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Hans Ekström har frågat mig på vilket sätt jag och
              staten kan hjälpa till så att svensk grafisk konst återigen kan
              beskådas i Mariefred.
            </seg>
          </u>
          <u>
            <seg>
              Bakgrunden till frågan är den brand som i mars i år totalförstörde
              hela den byggnad som inhyste Grafikens Hus med dess samling av
              framför allt grafisk samtidskonst.
            </seg>
          </u>
          <u>
            <seg>
              Låt mig inledningsvis djupt beklaga det som hänt men samtidigt
              med glädje konstatera att många vill bidra till att verksamheten
              återigen kan byggas upp och drivas vidare.
            </seg>
          </u>
          <note>
            Det statliga bidraget till Grafikens Hus, som lämnats inom ramen
            för kultursamverkansmodellen, kommer, enligt Statens kulturråd
            och Landstinget i Södermanland, att kunna användas för den verksamhet
            som kan drivas vidare i nya lokaler.
          </note>
          <u>
            <seg>
              Genom våra kontakter med styrelsen för Grafikens Hus har jag
              blivit informerad om att styrelsen nu undersöker hur och i vilka
              lokaler som verksamheten kommer att bedrivas vidare. Det pågår
              en dialog med flera parter i denna fråga, och jag kommer att följa
              utvecklingen av dessa samtal.
            </seg>
          </u>
          <note type="speaker">
            Anf. 42 HANS EKSTRÖM (S):
          </note>
          <u>
            <seg>
              Herr talman! Jag vill börja med att tacka statsrådet för svaret.
              Bakgrunden till frågan är, precis som statsrådet sade, den tragiska
              händelsen i Mariefred då Grafikens Hus brann ned. I brandröken
              försvann oskattbara kulturella värden och också väldigt mycket
              frivilligt arbete och många donationer från enskilda personer.
              Sett i det perspektivet är det naturligtvis en oerhörd tragedi
              i kulturellt hänseende.
            </seg>
          </u>
          <u>
            <seg>
              Dessutom är det en stor tragedi för Mariefred som besöksmål.
              Kombinationen av Grafikens Hus, Gripsholms slott, museijärnvägen,
              som Björn von Sydow särskilt uppmanade mig att framhäva i debatten,
              och naturligtvis den fantastiska staden Mariefred har tillsammans
              skapat en kritisk massa som har fått människor att göra en utflykt
              från Stockholm med övernattning och restaurangbesök. När en del
              av detta försvinner, försvinner också det lilla som kanske får
              en att göra den där trippen till Mariefred.
            </seg>
          </u>
          <u>
            <seg>
              Ur kulturell synvinkel är det viktigt att se till att den grafiska
              konsten återigen får en hemvist i Sverige, men det är också väldigt
              viktigt för Mariefred som besöksmål och för det näringsliv i Mariefred
              som är knutet till dessa olika delar att Grafikens Hus återuppstår
              i Mariefred – inte, som en del hemska röster i diskussionen har
              sagt, i Stockholm. Stockholm har ju ingen brist på kulturella
              institutioner.
            </seg>
          </u>
          <u>
            <seg>
              När staten startar nya statliga verk råkar de hamna i Stockholm
              – det bara blir så ibland. Därför vill jag naturligtvis också
              efterhöra kulturministerns syn på vikten av att Grafikens Hus
              återuppstår i Mariefred, där det kommer att bidra till ett livaktigt
              näringsliv och en livaktig, attraktiv ort.
            </seg>
          </u>
          <note type="speaker">
            Anf. 43 GUNNAR ANDRÉN (FP):
          </note>
          <u>
            <seg>
              Herr talman! Det är viktigt att skilja mellan olyckor och katastrofer.
              Det här har karaktären av en katastrof, för det är oersättliga
              värden som har gått till spillo. Det är ungefär 8 000 grafiska
              verk det handlar om. Bland dem kan nämnas mellan 500 och 600 originalverk
              av Carl Fredrik Reuterswärd. De är i praktiken oersättliga.
            </seg>
          </u>
          <u>
            <seg>
              Den här frågan, som jag tycker är väldigt viktig att diskutera
              även i Sveriges riksdag, sönderfaller egentligen i två delar.
              Den ena delen handlar just om Grafikens Hus i Mariefred. Den andra
              handlar om något annat, nämligen om brandskyddet för olika kulturella
              minnesmärken, fastigheter och så vidare. Det är en annan fråga,
              men den är väldigt viktig i det här sammanhanget, för detta är
              nog inte den sista brand som förstör oersättliga värden.
            </seg>
          </u>
          <u>
            <seg>
              Detta är något som man från departementet, Riksantikvarieämbetet
              och Fastighetsverket, som ju äger många av dessa fastigheter,
              måste se över. Risken är annars att alla anslag kommer att gå
              till verksamheter. Det är i och för sig bra med goda verksamheter,
              men skyddet av byggnader får inte negligeras.
            </seg>
          </u>
          <u>
            <seg>
              Som kulturministern vet har jag suttit tio år i Drottningholmsteaterns
              styrelse. Där var bevarandet av byggnaden en av de två delar vi
              hade – verksamheten var den andra. Skyddet av byggnaden är oerhört
              viktigt. Jag ser till min glädje att vice ordföranden i kulturutskottet,
              som har varit med mig där ute, sitter här. Vi kunde notera att
              det befann sig i gott skick när vi var där i alla fall.
            </seg>
          </u>
          <u>
            <seg>
              Man kan ställa stora krav på staten i många sammanhang, men det
              som har skett i Mariefred nu visar vilken oerhörd betydelse ett
              enskilt engagemang har. Det handlar om bidrag från olika medlemmar
              och lokala aktörer – Regionförbundet Sörmland har gett bidrag
              om 200 000 kronor, och Strängnäs kommun har anslagit 400 000 kronor
              för treårsperioden. Den insamling som Strängnäs Tidning och Eskilstuna-Kuriren
              har startat är väldigt viktig. Den har inbringat bortåt 100 000
              kronor ytterligare. Detta är naturligtvis en liten del, men det
              är viktigt som markering av att det behövs väldigt många som engagerar
              sig för att just den verksamheten ska få fortsätta. Det är ju
              inte byggnaden utan den verksamhet som Grafikens Hus företräder
              som är det viktiga i längden. Där håller jag gärna med Hans Ekström
              och statsrådet om att byggnaden i Mariefred har spelat en väldigt
              stor roll för att vi har kunnat föra upp den grafiska verksamheten
              till den nivå man nu har.
            </seg>
          </u>
          <u>
            <seg>
              Jag är glad över att kunna säga att verksamheten under alla omständigheter
              kommer att kunna fortsätta. Men det är klart att det behövs olika
              insatser här. Jag skulle särskilt vilja fråga statsrådet om brandskyddet
              för olika kulturella ändamål i framtiden. Det är en fråga som
              aktualiseras genom den här katastrofen.
            </seg>
          </u>
          <note type="speaker">
            Anf. 44 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Först vänder jag mig till Hans Ekström. Mariefred
              är en pärla, inte bara när det börjar grönska. Det finns så mycket
              att upptäcka och uppleva där.
            </seg>
          </u>
          <u>
            <seg>
              Jag har naturligtvis varit i Grafikens Hus flera gånger, inte
              minst för att man där har arbetat fint med Skapande skola, som
              är en viktig reform för regeringen för att ge fler barn och unga
              tillträde till kulturen och till eget skapande. Där har man gjort
              ett väldigt viktigt jobb för alla möjliga elever.
            </seg>
          </u>
          <u>
            <seg>
              Mitt i den här bedrövelsen – för det var det verkligen – och
              så fort jag fick vetskap om vad som hade hänt, ringde jag Christina
              Jutterström, som är ordförande för Grafikens Hus, för att höra
              vad som hade hänt och hur man nu planerade. Alla som var verksamma
              i Grafikens Hus, inklusive säkert många volontärer och i vänföreningen,
              hade arbetat med den utställning som skulle öppna samma dag som
              branden ägde rum.
            </seg>
          </u>
          <u>
            <seg>
              Till någon lättnad hade branden inte uppstått i Grafikens Hus,
              även om det inte var en lättnad för vad som sedan hände. Det är
              en stor sorg för alla i kultursektorn som har ett engagemang i
              Grafikens Hus. Inte desto mindre väcker detta frågor, som Gunnar
              Andrén tog upp, som tillhör kärnfrågorna inom kulturpolitiken.
              Det gäller att se till att våra samlingar är trygga, att brandskydd
              fungerar, att annat säkerhetsarbete fungerar, till exempel i fråga
              om stölder och vandalisering.
            </seg>
          </u>
          <u>
            <seg>
              Låt mig gå vidare på en bisats till detta. Jag frågade mig i
              samband med att det skulle ske en ordentlig omvandling av Nationalmuseum
              varför det tog så lång tid att komma i gång. Det har tagit ett
              år att tömma museet. Svaret var det som Gunnar Andrén frågade
              efter, nämligen att det inte går att sätta i gång renoveringar
              när det fortfarande finns dyrbara skatter i form av konst kvar.
              Om något händer – det har ibland hänt under renoveringar – riskerar
              de att gå upp i rök. Det får inte ske. Det är därför som det har
              tagit lång tid.
            </seg>
          </u>
          <u>
            <seg>
              Frågan är viktig, och den diskuteras ständigt i dialoger från
              departementets sida och från olika myndigheters sida med de olika
              verksamheterna.
            </seg>
          </u>
          <u>
            <seg>
              Jag går tillbaka till Hans Ekströms frågor. Jag är också glad
              att höra att han lyfter fram kopplingen mellan kulturen, det omgivande
              samhället, besöksnäringen och möjligheter till jobb. Kulturen
              är viktig i sig, men den ger också energi till en bygd. Jag vet
              att Grafikens Hus betytt mycket för Mariefred och för Sörmland.
            </seg>
          </u>
          <u>
            <seg>
              Vad vi från Kulturdepartementet har kunnat erbjuda från början
              är att vi deltar i den samtalsgrupp som har bildats. Många har
              klivit fram och erbjudit lokaler. Stödet från Statens kulturråd
              och från landstinget i Sörmland ligger kvar samt de medel som
              går till kultursamverkansmodellen så att verksamheten kan fortgå,
              om än i andra lokaler, i väntan på att styrelsen, landstinget,
              kommunen och andra engagerade bestämmer sig för hur verksamheten
              ska drivas vidare.
            </seg>
          </u>
          <u>
            <seg>
              Jag kan lova Hans Ekström att jag inte har några planer på att
              föreslå att Grafikens Hus ska uppstå någonstans i Stockholm i
              stället.
            </seg>
          </u>
          <note type="speaker">
            Anf. 45 HANS EKSTRÖM (S):
          </note>
          <u>
            <seg>
              Herr talman! Jag vill tacka statsrådet för svaret. Det har naturligtvis
              funnits en oro i Mariefred för om verksamheten ska komma tillbaka.
              Den har en stor betydelse i den mix av olika ben som bildar en
              helhet för besöksmålet Mariefred. Det är viktigt att få beskedet
              av kulturministern att statens ambition är att hjälpa till så
              att Grafikens Hus återuppstår i Mariefred. Jag tackar kulturministern
              för diskussionen.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2013/14:392 om Institutet för språk
            och folkminnen
          </note>
          <note type="speaker">
            Anf. 46 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Isak From har frågat mig hur Institutet för språk
              och folkminnens arbete utvecklar sig och hur forskningen och utbildningen
              inom minoritetsspråk som meänkieli och samiska ska bevaras och
              utvecklas. Isak From har även ställt frågan om vilka insatser
              som till exempel krävs för att bevara kompetensen samt om jag
              anser att det behövs mer insatser än att bara följa utvecklingen.
            </seg>
          </u>
          <note>
            För att ge en kort bakgrund beslutade Institutet för språk och
            folkminnen den 17 oktober 2013 att omorganisera sin verksamhet.
            Syftet är att åstadkomma en ändamålsenlig, flexibel och kostnadseffektiv
            organisation och verksamhetsstruktur.
          </note>
          <u>
            <seg>
              Regeringen har i sin instruktion för Institutet för språk och
              folkminnen angivit att myndigheten särskilt ska arbeta med ortnamn
              och med att samla in, bevara, vetenskapligt bearbeta samt sprida
              kunskap och material om bland annat dialekter.
            </seg>
          </u>
          <u>
            <seg>
              När det gäller hur myndighetens arbete utvecklas konstaterar
              jag att den befinner sig mitt i omställningsarbetet som drivs
              i enlighet med utgångspunkterna i nämnda beslut, som bland annat
              är att utveckla samarbete och samverkan med universitet och högskolor
              samt andra regionala och lokala aktörer. En effektivare organisation
              ska göra det möjligt att stärka och bredda verksamheten så att
              den kan omfatta flera delar av landet. Den kunskap som institutet
              besitter ska även i framtiden vara tillgänglig för forskare och
              för allmänheten, men på nya sätt.
            </seg>
          </u>
          <u>
            <seg>
              Omställningsarbetet innebär att dialog har inletts med företrädare
              för minoriteterna, bland annat Svenska Tornedalingars Riksförbund,
              sametinget och Svenska Samernas Riksförbund. Institutet för också
              en dialog med Umeå universitet.
            </seg>
          </u>
          <u>
            <seg>
              Isak From ställer en fråga om utbildning och forskning inom minoritetsspråk
              som meänkieli och samiska. Då detta främst är en fråga för min
              kollega utbildningsminister Björklund vill jag hänvisa till hans
              interpellationssvar den 4 oktober 2013. I svaret framhåller utbildningsministern
              vikten av att de nationella minoritetsspråken bevaras och utvecklas.
              För att trygga lärarförsörjningen för de nationella minoritetsspråken
              har regeringen gett vissa universitet och högskolor särskilda
              åtaganden för att bygga upp och utveckla ämneslärarutbildning
              i finska, meänkieli, samiska och romani chib. Umeå universitet
              ansvarar för ämneslärarutbildning i samiska och har i uppdrag
              att varje läsår erbjuda utbildning i meänkieli och samiska. Det
              är utbildningsministerns bedömning att regeringen har gett Umeå
              universitet goda förutsättningar att klara detta uppdrag.
            </seg>
          </u>
          <u>
            <seg>
              Vilka insatser som krävs för att behålla kompetensen i myndigheten
              är myndigheten själv bäst lämpad att bedöma.
            </seg>
          </u>
          <note>
            Den 27 februari i år fattade regeringen ett beslut med anledning
            av en skrivelse från Lunds universitet om en hemställan att Kultur-
            och Utbildningsdepartementen ska medverka till att de regionala
            arkivens uppdrag säkerställs. Regeringen beslutade att det inte
            finns någon anledning att frångå den princip som enligt 4 § myndighetsförordningen
            (2007:515) lägger fast att det är myndighetens ledning som beslutar
            om myndighetens organisation. Regeringen fastslog också att den
            inte avsåg att vidta någon ytterligare åtgärd med anledning av
            universitetets skrivelse.
          </note>
          <u>
            <seg>
              Som jag nämnde tidigare befinner sig myndigheten mitt i ett omställningsarbete
              där den regionala förankringen är av stor betydelse. I det fortsatta
              arbetet är en dialog med närmast berörda aktörer såsom universitet
              och högskolor viktig. I regleringsbrevet för 2014 har regeringen
              lagt ett tydligt återrapporteringskrav till institutet om att
              redovisa utfall och konsekvenser till följd av beslutet om omorganiseringen
              av verksamheten.
            </seg>
          </u>
          <note type="speaker">
            Anf. 47 ISAK FROM (S):
          </note>
          <u>
            <seg>
              Herr talman! Tack, kulturministern, för svaret! Jag återkommer
              till det senare.
            </seg>
          </u>
          <u>
            <seg>
              Utgångspunkten för interpellationen är att generaldirektören
              för Institutet för språk och folkminnen valde att lägga ned två
              av sina verksamheter, nämligen Daum i Umeå och Dal i Lund. Regeringen
              och kulturministern har varit väl införstådda och haft gott om
              tid att agera om regeringen hade velat. Det som gör hela historien
              makaber är att beslutet går tvärs emot tidigare inriktning för
              verksamheten.
            </seg>
          </u>
          <u>
            <seg>
              I regleringsbrevet för 2012 har Institutet för språk och folkminnen
              fått i uppdrag att redovisa hur myndigheten har arbetat för att
              öka det regionala perspektivet och hur myndigheten kan utveckla
              sin verksamhet så att den i högre grad och utsträckning ska ge
              effekter i hela landet. Man konstaterar också att Institutet för
              språk och folkminnen är en myndighet som har en stark regional
              förankring. Myndigheten beskriver också hur den ytterligare arbetar
              för att utveckla det regionala perspektivet.
            </seg>
          </u>
          <u>
            <seg>
              Sedan kom hela förändringen och generaldirektörens beslut att
              helt lägga om verksamheten som ett slag i ansiktet dels för de
              övriga verksamheterna, dels för oss som har följt verksamheten,
              dels för dem som är berörda av minoritetsspråkspolitiken.
            </seg>
          </u>
          <u>
            <seg>
              Institutet har fått ett nytt regleringsbrev för 2014, där det
              regionala perspektivet är nedtonat. Fokus ligger numera på språkvård.
              Hur tänker sig kulturministern att språkvårda någonting som faktiskt
              bygger på regionala skillnader? Även minoritetsspråken har dialektala
              skillnader som uppkommer där språken talas i landet. Det här är
              någonting som myndigheten hittills inte har beskrivit. Man säger
              att man ska samverka med bland annat sametinget och tornedalsfinnarna
              för att det här ska lösas, men som jag ser det lägger man över
              bollen från myndigheten i knät på andra organisationer. Det tycker
              jag inte är helt rätt.
            </seg>
          </u>
          <u>
            <seg>
              I 2013 års rapport från myndigheten kan man läsa att var samlingarna
              i arkiven i Lund och Umeå fysiskt ska placeras inte är beslutat,
              utan det ska utredas ytterligare. Dialog och samråd i frågan har
              inletts med lokala aktörer i södra och norra Sverige, bland annat
              med företrädare för nationella minoriteter. Hur går samråden med
              till exempel sametinget?
            </seg>
          </u>
          <u>
            <seg>
              Jag är medveten om att universitetsbiblioteket i Umeå har lovat
              att en del av samlingarna kan få vara kvar på universitetet i
              Umeå. Samtidigt säger myndigheten att det är den som kommer att
              äga samlingarna. Myndigheten säger också att vissa delar av samlingarna
              kommer att flyttas till Uppsala, vilket innebär att man splittrar
              samlingarna utan att man har sammanställt de samlingar som finns.
              Bland annat finns det en mängd ljudupptagningar på samiska, meänkieli
              och svenska dialekter som ska skickas till Uppsala. De hör på
              ett eller annat sätt ihop med de övriga samlingarna som man till
              viss del har lovat ska få stå på en hylla vid universitetet i
              Umeå.
            </seg>
          </u>
          <u>
            <seg>
              Det här väcker en hel mängd frågor. Vilket uppdrag ger kulturministern
              till Institutet för språk och folkminnen?
            </seg>
          </u>
          <note type="speaker">
            Anf. 48 ULF NILSSON (FP):
          </note>
          <u>
            <seg>
              Herr talman! Också jag vill tacka kulturministern för svaret.
              Jag tycker att det är bra att kulturministern är tydlig med att
              Myndigheten för språk och folkminnen särskilt ska arbeta med att
              samla in, bevara och vetenskapligt bearbeta samt sprida kunskap
              om material om bland annat dialekter. Det är viktigt att regeringen
              har, som ministern säger, ställt ett tydligt återrapporteringskrav
              gällande konsekvenser av beslutet om omorganiseringen.
            </seg>
          </u>
          <u>
            <seg>
              Det institut vi talar om, Institutet för språk och folkminnen,
              finns i dag på fem platser: Uppsala, Göteborg, Stockholm, Lund
              och Umeå. Det är alltså två av myndighetens i dag fem delar där
              man särskilt bedriver forskning om namn, ortnamn, dialekter och
              minoritetsspråk. Det är två sådana delar som ska läggas ned enligt
              myndighetens förslag.
            </seg>
          </u>
          <u>
            <seg>
              Jag tycker att interpellationen tar upp en viktig fråga, för
              det handlar om oro för att vi ska tappa eller försvaga en del
              av forskningen kring kulturarv, dialekter och ortnamn och forskning
              om våra minoritetsspråk. Det handlar om tusentals och åter tusentals
              ljudinspelningar, nedteckningar och förklaringar om hur ortnamn
              och personnamn har vuxit fram och förklaringar om hur dialekter
              har utvecklats. Det handlar också om några av våra språkliga kulturarv,
              nämligen samiska och meänkieli.
            </seg>
          </u>
          <u>
            <seg>
              Herr talman! Regeringens uppdrag till institutet är tydligt.
              Kulturarvet ska bevaras, forskning ska bedrivas och arvet från
              historien ska föras vidare. Men paradoxalt nog finns det i dag
              ett beslut av myndigheten att lägga ned arkiven i Lund och Umeå
              och säga upp personal som sköter dem. Därför är vi många som naturligtvis
              undrar hur en nedläggning av arkiven egentligen skulle kunna bidra
              till att forskning och arkivering utvecklas. Jag ska ärligt säga
              att jag känner stor oro.
            </seg>
          </u>
          <u>
            <seg>
              Samtidigt måste vi, herr talman, ha klart för oss att varken
              riksdag eller regering normalt bestämmer över myndigheters organisation.
              Det har kulturministern rätt i. Dessutom vet vi att oppositionen
              i andra sammanhang är väldigt snabb med att tala om ministerstyre
              när en minister lägger sig i hur en myndighet ska arbeta. Det
              här är inte helt enkelt.
            </seg>
          </u>
          <u>
            <seg>
              För mig och för många språk- och kulturintresserade är frågan
              om arkiven viktig, och jag vill avslutningsvis säga att jag förväntar
              mig att regeringen fortsätter att vara tydlig gentemot myndigheten
              när det gäller uppdraget. Jag litar på att regeringens återrapporteringskrav
              innebär att regeringen fortsättningsvis noga kommer att följa
              frågan.
            </seg>
          </u>
          <note type="speaker">
            Anf. 49 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Det är riktigt som Ulf Nilsson säger att vi från
              departementet inte överprövar de beslut som myndigheterna fattar,
              eller generaldirektörerna för den delen. Jag vet också att Ingrid
              Johansson Lind, som är generaldirektör för Institutet för språk
              och folkminnen, har varit i kulturutskottet. Säkert hade utskottets
              ledamöter möjligheter att mer i detalj ställa de frågor som förs
              fram här. Precis som Ulf Nilsson säger vore det inte korrekt av
              mig vare sig enligt grundlagen eller på annat sätt att lägga mig
              i de beslut som myndigheten fattar, i synnerhet inte som man säger
              sig göra detta för att organisationen ska bli bättre och effektivare.
            </seg>
          </u>
          <u>
            <seg>
              Institutet får årligen nästan 60 miljoner kronor från staten
              och har fått nya och spännande uppdrag. I den senaste budgeten
              ökade vi dessutom anslaget med 3 miljoner kronor för att man bland
              annat ska kunna stärka de språkvårdande insatserna, de nationella
              minoritetsspråkens och det svenska teckenspråkets ställning och
              svenskan för dem som har ett annat modersmål än svenska.
            </seg>
          </u>
          <u>
            <seg>
              Institutet bedriver naturligtvis också forskning. Isak From frågar
              om vi har givit institutet andra uppgifter. Svaret är nej, det
              har vi inte, utan de uppdrag som fanns enligt instruktionen finns
              fortfarande kvar. Det jag talar om är språkvård och att institutet
              på vetenskaplig grund ska levandegöra och sprida kunskaper om
              språk, dialekter, folkminnen, namn, det immateriella kulturarvet
              inte minst, främja utvecklingen inom sitt område genom att fördela
              statliga bidrag och slutligen bedriva forskning inom sitt verksamhetsområde
              och verka för ökad kunskap, exempelvis med universitet och högskolor.
            </seg>
          </u>
          <u>
            <seg>
              Det här gör också Institutet för språk och folkminnen, och kraven
              ligger kvar. Naturligtvis för vi en regelbunden dialog från departementet.
            </seg>
          </u>
          <u>
            <seg>
              Den här utvecklingen kommer vi naturligtvis att följa, men jag
              vet att institutet har en pågående dialog med bland annat arkivet
              och universitetet i Umeå, liksom man har haft med Lund.
            </seg>
          </u>
          <note type="speaker">
            Anf. 50 ISAK FROM (S):
          </note>
          <u>
            <seg>
              Herr talman! Tack, kulturministern! Det här är egentligen ingen
              ny diskussion, utan jag har för mig att frågan var uppe redan
              under Thorbjörn Fälldins regering. Man konstaterade då att det
              här kanske borde ligga under universiteten.
            </seg>
          </u>
          <u>
            <seg>
              Nu har myndigheten tagit, som jag ser det, ett halvt kliv. Man
              har inte fullt ut lämnat ansvaret till universitet utan behåller
              en del i egen regi och lägger ned två enheter, den i Lund och
              den i Umeå. Så säger man: Universiteten kan nog ta över en del
              av arkiven, men vi vill inte betala, och vi vill inte lämna från
              oss nyckeln till arkivet och inte lämna från oss de kompletta
              samlingarna.
            </seg>
          </u>
          <u>
            <seg>
              Det blir lite konstigt. Om man verkligen hade velat styra upp
              frågan hade man kunnat agera och i regleringsbrevet tydligt tala
              om att det krävs samråd mellan myndigheten och universiteten.
            </seg>
          </u>
          <u>
            <seg>
              Frågan vi ställer här är om det är stängda dörrar mellan departementen.
              Det gäller ju inte bara två utan kanske till och med fyra departement,
              eftersom sametinget är organiserat under Arbetsmarknadsdepartementet.
              Det är alltså integrationsminister Erik Ullenhag som har hand
              om de frågorna.
            </seg>
          </u>
          <u>
            <seg>
              Man ska nu samråda med sametinget om vad som ska hända med samlingarna
              och insamlingen av samiska dialekter. I dag är det ingen som har
              ansvar för att dokumentera, samla in och bevara dialekter på samiska.
            </seg>
          </u>
          <u>
            <seg>
              Sametinget har det språkvårdande uppdraget när det gäller samiska,
              men sametinget är ingen arkivmyndighet som ska samla dokumentation.
              Det är Institutet för språk och folkminnen som är ansvarigt. Man
              har flyttat den verksamhet som sametinget var närmast kopplat
              till, alltså den verksamhet som man hade på Daum och som man har
              lagt ned. Verksamheten har nu flyttats till Uppsala.
            </seg>
          </u>
          <u>
            <seg>
              Detta är en fråga som kulturministern är direkt ansvarig för.
              Har Institutet för språk och folkminnen ansvar för dialekter på
              samiska eller inte? Är det sametinget som är ansvarigt för att
              samla in detta? Har sametinget i så fall fått ett nytt uppdrag
              att också vara arkivmyndighet? Det har jag inte kunnat utläsa
              någonstans, och jag vet inte om någon annan har kunnat göra det
              heller. Men jag tror att det behövs ett klargörande här. Det känns
              inte vidare trovärdigt att ansvarig minister säger att hennes
              myndighet ska samråda med andra myndigheter och att det då säkert
              löser sig. Jag tycker inte att det är seriöst.
            </seg>
          </u>
          <u>
            <seg>
              Hade man varit seriös hade man lämnat ett tydligt uppdrag. Det
              vore kanske rätt väg att gå att lägga över verksamheten på universiteten,
              men då skulle också medlen, uppdraget och lagstiftningen övergå
              till universiteten fullt ut – inte bara någon sorts halvmesyr
              som det som man nu har genomfört utgör.
            </seg>
          </u>
          <note type="speaker">
            Anf. 51 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Denna myndighet är inte precis ny, utan den bildades
              sommaren 2006 under den socialdemokratiska tiden genom att man
              lade samman flera språkvårdande verksamheter till en. Vi tyckte
              redan då att det var ett klokt beslut. Jag vet inte om det dåvarande
              resonemanget kring möjligheten att lägga samman verksamheten med
              universitetet härrör från Thorbjörn Fälldins tid. Det är möjligt
              att man resonerade så, men man valde en annan lösning. Vi tycker
              hur som helst att det här är bra.
            </seg>
          </u>
          <u>
            <seg>
              Naturligtvis finns uppdragen fortfarande kvar när det gäller
              minoritetsspråk och arkiv. Uppdraget upphör ju inte. Man flyttar
              arkiven, men uppdraget finns kvar.
            </seg>
          </u>
          <u>
            <seg>
              I dag arbetar man intensivt – inte bara på Isof, utan också på
              många andra verksamheter – med digitalisering, dels för att öka
              säkerheten, dels för att göra allt material tillgängligt på webben.
            </seg>
          </u>
          <u>
            <seg>
              Arbetet med att upprätta och utveckla databaserna ökar också
              kraftigt möjligheterna att ta del av all denna kunskap och information
              i form av kort, bilder, ljudupptagningar, film och annat som finns
              på det här området, och det är väldigt bra.
            </seg>
          </u>
          <u>
            <seg>
              Det finns ju inte den möjlighet som fanns tidigare att genom
              telefonsamtal försöka få information, så digitaliseringen ger
              stora möjligheter. Jag tycker att det är väldigt bra att Institutet
              för språk och folkminnen arbetar vidare med detta.
            </seg>
          </u>
          <u>
            <seg>
              Det finns också en del andra frågor som Isak From tar upp om
              var ansvaret ligger – jag nämnde tidigare den dialog som pågår.
              Även om jag ännu inte kan svara i detalj på frågorna kan jag lova
              att ta med mig frågorna och diskutera dem med mina tjänstemän.
              Vi är naturligtvis angelägna om att det uppdrag som institutet
              har också kan utvecklas på absolut bästa sätt. I den delen är
              vi helt eniga.
            </seg>
          </u>
          <u>
            <seg>
              Men jag går inte in och överprövar de beslut som ledningen för
              institutet har fattat just för att kunna bli en effektivare organisation
              och kunna komma många fler till del. Om man nu anser att de här
              förändringarna är nödvändiga finns det ingen anledning för mig
              att ifrågasätta det. Men jag tar gärna med mig några av de frågor
              som Isak From har ställt.
            </seg>
          </u>
          <note type="speaker">
            Anf. 52 ISAK FROM (S):
          </note>
          <u>
            <seg>
              Herr talman! Det finns nog anledning att ta med sig frågorna
              och diskutera dem med ministerkolleger. Som jag sade i mitt tidigare
              anförande berör detta flera olika departement. Eftersom kulturministern
              har varit informerad om förändringarna är det tråkigt att man
              inte redan har inlett en dialog för att se till att åstadkomma
              någonting bättre.
            </seg>
          </u>
          <u>
            <seg>
              Om det nu är universiteten som sysslar med forskningen, ska vi
              då inte låta dem ta över detta och ge dem ett reellt uppdrag?
              I stället säger man: Våra myndigheter är självstyrande och får
              göra som de vill.
            </seg>
          </u>
          <u>
            <seg>
              Ministern tog i sitt svar upp att det i 4 § myndighetsförordningen,
              2007:515, läggs fast att det är myndigheternas ledning som beslutar
              om myndigheternas organisation. Ja, så kanske det är, men hur
              det än är, är det ändå ansvarig minister som ska svara för vad
              myndigheten gör.
            </seg>
          </u>
          <u>
            <seg>
              Myndigheten har kommunicerat detta med Kulturdepartementet. Ministern
              hade i regleringsbrevet kunnat sända en signal om att det finns
              några frågor som man borde ta tag i och lösa. I stället är detta
              beslut bara en del i den centraliseringspolitik som vi i dag ser.
              Det här landet håller faktiskt på att avfolkas när det gäller
              statliga myndigheter. Det förs en centraliseringspolitik som vi
              sällan har sett. Det här är bara ett resultat av alla andra. Detta
              är en del i Moderaternas politik. Vi kan inte se det på något
              annat sätt.
            </seg>
          </u>
          <u>
            <seg>
              Vi kommer att också fortsättningsvis ha anledning att följa den
              här frågan.
            </seg>
          </u>
          <note type="speaker">
            Anf. 53 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Herr talman! Nå, till att börja med får Isak From lugna sig lite.
              Myndigheten kan inte göra som den vill, vilket Isak From här mer
              eller mindre påstod. Det finns tydliga instruktioner och regleringsbrev.
              Vi för en mål- och resultatdialog. Institutet för språk och folkminnen
              gör ett väldigt bra arbete. Man lägger inte ned verksamhet, utan
              man försöker på olika sätt att göra materialet tillgängligt för
              fler.
            </seg>
          </u>
          <u>
            <seg>
              Det finns också en pågående dialog och ett samarbete, naturligtvis
              med universitetet i Umeå och med andra som är aktiva med språkvårdande,
              bland annat tornedalingar och sametinget. Allt detta finns kvar.
              Sverige omfattar norr liksom söder. Men hur man väljer att organisera
              verksamheten för att forskningsresurserna bäst ska kunna tas till
              vara, det avgör myndigheten. Det är inte så att myndigheten gör
              som den vill.
            </seg>
          </u>
          <u>
            <seg>
              Instruktionerna är väldigt tydliga. Vår dialog är också fortlöpande.
              I annat fall kan ju Isak From bjuda in generaldirektören igen,
              om det finns fler frågor. Men jag har fullt förtroende för att
              hon och ledningen för Institutet för språk och folkminnen gör
              ett mycket gott arbete.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.58 på förslag av talmannen att ajournera
            förhandlingarna till kl. 18.00.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            13 § Svar på interpellation 2013/14:386 om offentligt ansvar
            för arbetssituationen inom flygbranschen
          </note>
          <note type="speaker">
            Anf. 54 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Ali Esbati har frågat mig om jag avser att driva
              på för krav på operatörer om att en hög andel av deras flygpersonal
              ska vara anställda i samma bolag som har drifttillståndet och
              om jag avser att ta initiativ för att kollektivavtal ska vara
              ett krav vid offentlig upphandling av flygtjänster.
            </seg>
          </u>
          <u>
            <seg>
              Som arbetsmarknadsministern påpekade i sin interpellationsdebatt
              med Ali Esbati ganska nyligen i delvis samma fråga är utgångspunkten
              för regeringen självklart att det ska vara sjysta villkor på den
              svenska arbetsmarknaden. Detta gäller helt oberoende av vilken
              bransch det handlar om. Hur en arbetsgivare väljer att organisera
              sin verksamhet är en del av arbetsledningsrätten. Detta är en
              grundläggande princip inom den svenska arbetsrätten. Den innebär
              till exempel att en arbetsgivare själv kan välja om verksamheten
              ska bedrivas med egen eller inhyrd personal.
            </seg>
          </u>
          <u>
            <seg>
              Just flygbranschen, som är speciell med tanke på sin globala
              och mobila karaktär, styrs i stor utsträckning av de gemensamma
              europeiska regelverken. Det finns i dag inga krav i det europeiska
              regelverket som hindrar att flygpersonal är anställd i annat bolag
              än det som har drifttillståndet.
            </seg>
          </u>
          <u>
            <seg>
              Flygsäkerheten är ett krav, och den regleras i hög grad via beslut
              i internationella organ som EU och Icao. Den uppställer bland
              annat krav på utbildning, kompetens och certifikat för piloterna.
              Transportstyrelsen är ansvarig tillsynsmyndighet och har en viktig
              uppgift bland annat i att se till att gällande regelverk följs.
            </seg>
          </u>
          <u>
            <seg>
              Självklart måste flygoperatörerna följa gällande lagar och regler,
              såsom EU:s regelverk om flygsäkerhet, och alla flygbolag verksamma
              på den svenska marknaden ska följa gällande lagstiftning. En flygoperatör
              ansvarar fullt ut för att en fullgod organisation upprätthålls
              och för att alla piloter uppfyller alla tillämpliga krav, oavsett
              om en pilot är anställd, inhyrd eller på annat sätt anlitad av
              flygoperatören. Om en flygoperatör bryter mot eller inte uppfyller
              gällande krav kan Transportstyrelsen vidta åtgärder mot den operatören.
            </seg>
          </u>
          <u>
            <seg>
              Mot den bakgrunden avser jag inte att driva på för att merparten
              av flygpersonalen ska vara anställd i samma bolag som har drifttillståndet.
            </seg>
          </u>
          <u>
            <seg>
              När det gäller frågan om offentlig upphandling och krav på kollektivavtal
              är det inte möjligt att ställa krav på tecknande av svenska kollektivavtal
              eftersom det strider mot såväl de svenska upphandlingsreglerna
              som EU-rätten. Det finns dock inget som hindrar att en upphandlande
              myndighet ställer krav på villkor i enlighet med kollektivavtal,
              så länge EU-rätten inte överträds.
            </seg>
          </u>
          <note type="speaker">
            Anf. 55 ALI ESBATI (V):
          </note>
          <u>
            <seg>
              Fru talman! Jag vill tacka ministern för svaret. Jag måste konstatera
              att det var en ganska stor besvikelse. Det lite avmätta svar som
              vi nu fick kan man väl nästan sammanfatta med ett slags axelryckning,
              att det blir som det blir eftersom det är som det är.
            </seg>
          </u>
          <u>
            <seg>
              Ministern berättar att arbetsgivarna själva kan bestämma om de
              vill ha inhyrd personal eller inte och säger att det inte finns
              några krav i det europeiska regelverket i dag på att man ska ha
              flygpersonal som är anställd av bolaget som har drifttillstånd.
              Det känner jag väl till. Det är därför jag har lyft upp diskussionen.
            </seg>
          </u>
          <u>
            <seg>
              Jag har lyft upp den mot bakgrund av den faktiska situationen,
              en situation där social dumpning breder ut sig. Det gäller för
              marktjänster där färre anställda pressas att hantera fler passagerare,
              det gäller kabinpersonal som pressas av bolag som använder sig
              av inhyrning för att gå runt gällande regler och det gäller i
              allt högre utsträckning också piloter. Jag nämnde i min interpellation
              exempel på att det finns bolag som systematiskt har piloter som
              tvingas starta egna bolag registrerade i länder med svag lagstiftning,
              som alltså får sälja sina tjänster med F-skatt vilket naturligtvis
              innebär att man också lägger en del ekonomiska risker på piloterna.
            </seg>
          </u>
          <u>
            <seg>
              Man kunde tänka sig att den ansvariga ministern i Sveriges regering
              skulle kunna ha något att säga om det rent konkret. Är det en
              rimlig utveckling? Är det bra att den svenska transportnäringen
              präglas av de här arbetsvillkoren? Ser ministern några risker
              på sikt för flygsäkerheten när piloternas och kabinpersonalens
              marginaler blir kapade?
            </seg>
          </u>
          <u>
            <seg>
              Det är frågor som man kan tycka att vi borde kunna resonera och
              reflektera kring och också höra det från regeringen. I stället
              har vi fått ett icke-svar. Catharina Elmsäter-Svärd vill inte
              kännas vid det faktum att villkoren i branschen i hög utsträckning
              bestäms av politiska beslut. Är man inte beredd att lyfta ett
              finger för att agera innebär det i dagens läge de facto ett stöd
              för mer dumpning av löner och arbetsvillkor och en fortsatt utveckling
              mot en situation där fackliga organisationer inte har en chans
              att göra sina medlemmars rättigheter gällande.
            </seg>
          </u>
          <u>
            <seg>
              Det här är väldigt konkreta saker som borde vara självklara för
              en regering att bry sig om. En arbetsgivare som till exempel använder
              sig av inhyrning av arbetskraft i uppenbart syfte att kringgå
              löner och arbetsvillkor i Sverige är någonting som den svenska
              regeringen borde ha synpunkter på.
            </seg>
          </u>
          <u>
            <seg>
              Alldeles färska siffror från Transportstyrelsen visar att svenska
              flygbolag förlorar marknadsandelar. Är det något som regeringen
              bedömer kan vara ett problem eftersom tekniskt kunnande försvinner
              och eftersom det blir sämre villkor för en framtida klimatanpassning
              till exempel? Ingenting i svaret berör det.
            </seg>
          </u>
          <u>
            <seg>
              Trafikverket upphandlar trafik på linjer där det är transportpolitiskt
              motiverat men där linjerna inte är kommersiellt lönsamma. Inte
              ens när frågan handlar om statens egen upphandling av flygtrafik
              finns det synpunkter i sak. I dag vet vi till exempel att sträckan
              mellan Stockholm och Torsby-Hagfors transporteras av det estniska
              flygbolaget Avies. Piloterna där hyrs in via ett bolag som är
              registrerat i Spanien men som kontrolleras av ägaren till Avies.
              Det är alltså en konstruktion som vem som helst kan se är skapad
              för att gå runt kraven som kommer med en vanlig anställning. Enligt
              uppgifter som jag har fått är ersättningen till piloter och styrmän
              väsentligt lägre än kollektivavtalad norm i Sverige, vid sidan
              av att det saknas anställningstrygghet.
            </seg>
          </u>
          <u>
            <seg>
              Det innebär att staten genom sin egen upphandling bidrar till
              dumpning av löner och arbetsvillkor. Jag frågar igen: Är det något
              som regeringen önskar agera mot? Finns det ingenting som regeringen
              ser som lämpligt att göra för att hindra att flygbolag aktivt
              går runt de regler och normer på den svenska arbetsmarknaden som
              regeringen i andra sammanhang säger sig vilja stödja och till
              och med hylla?
            </seg>
          </u>
          <note type="speaker">
            Anf. 56 HILLEVI LARSSON (S):
          </note>
          <u>
            <seg>
              Fru talman! Förr i världen var flygvärdinna ett drömjobb för
              många. Man såg det som en glamorös värld, men det blir allt mindre
              av det. Det har väl aldrig varit på det sättet, men det blir allt
              mindre glamoröst. Arbetsförhållandena blir alltmer pressade, och
              anställningen håller nästan på att försvinna. Man försöker kringgå
              fasta anställningar, och det är allt längre arbetspass.
            </seg>
          </u>
          <u>
            <seg>
              Europaparlamentet har uppmärksammat det och hade en hearing i
              februari i år om detta. Det handlade just om den sociala dumpningen
              där lågprisbolag förstör hela marknaden eftersom de andra flygbolagen
              tvingas hänga med för att konkurrera. Priset betalas till stor
              del av de anställda som får sämre löner och sämre arbetsvillkor.
              Hearingen handlade också om att snart nästan ingen är anställd
              över huvud taget. Bolagen använder i stället bemanningsföretag
              eller hyr in personal via F-skattsedel. Man jobbar som egenföretagare
              trots att man de facto är knuten till ett flygbolag.
            </seg>
          </u>
          <u>
            <seg>
              Det finns en stor oro för att flygtrafiken ska gå samma väg som
              sjöfarten och åkerinäringen. Där ser vi att det flaggas ut. I
              Sverige kommer allt färre att över huvud taget kunna jobba inom
              flyget i framtiden. Vi har bemanningsföretagen och folk med F-skattsedel,
              som alltså inte har fast anställning, och lönerna och villkoren
              är sämre. Dessutom försöker man göra jobben inom flyget till låglönejobb
              genom att ta in personal från andra länder. Det är absolut inget
              fel att göra det, men syftet med att ta in personal från andra
              länder ska inte vara att dumpa priserna ytterligare ett varv.
            </seg>
          </u>
          <u>
            <seg>
              I Norge har det funnits en debatt beträffande flygbolaget Norwegian.
              När de har flygningar mellan Norge och Thailand har de thailändsk
              kabinpersonal för att kunna sänka lönerna ytterligare. De får
              under 3 000 kronor i månadslön, och på långa flygningar får de
              ett tillägg på 200 kronor. Det är ett sätt att helt enkelt ta
              in billig arbetskraft.
            </seg>
          </u>
          <u>
            <seg>
              Det finns farhågor om att samma sak kommer att hända i Sverige
              eftersom det är en internationell marknad. Vi har flygresor inte
              bara inom EU utan över hela världen. Hur långt som helst kan man
              förstås inte reglera det, men man skulle kunna göra mer. Ett exempel
              är Lavaldomen. Jag har talat med kabinpersonal inom flygbranschen
              i Sverige som säger att det ställer till problem även inom flygbranschen.
              Det är inte bara byggnadsarbetare och elektriker som berörs av
              Laval utan även flygpersonal.
            </seg>
          </u>
          <u>
            <seg>
              Det vore mycket värdefullt om regeringen kunde driva de här frågorna
              hårdare på EU-nivå och självklart göra något på nationell nivå
              så långt det är möjligt. Det gäller inte minst att man bakvägen,
              via bemanningsföretag, tar in personal och kräver F-skattsedel.
            </seg>
          </u>
          <u>
            <seg>
              Till och med när det gäller pilotyrket, som under lång tid har
              ansetts som ett högstatus- och höglöneyrke, ser vi att de i många
              fall tvingas ha F-skattsedel. Det förekommer lönesänkningar och
              risk för väldigt långa flygningar, vilket kan äventyra säkerheten.
              Den oron finns. Vi har väl ännu inte nått dit i Sverige, men om
              man vevar prisdumpningen ett varv till kommer säkerheten att riskeras,
              och det går ut över både flygresenärerna och personalen.
            </seg>
          </u>
          <note type="speaker">
            Anf. 57 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Vi kan väl bestämma oss för att jag, Hillevi Larsson
              och Ali Esbati kanske inte är helt överens om ifall det ska finnas
              bemanningsföretag eller på vilket sätt F-skattsedel ska användas
              och också bestämma oss för att i den här debatten inte ägna tid
              åt det. I stället kan vi fokusera på det som jag tror att Ali
              Esbati är inne på, detta med risker och vad det möjligtvis leder
              till om det finns olika anställningsförhållanden på, i det här
              fallet, pilotsidan.
            </seg>
          </u>
          <u>
            <seg>
              Det som jag försökte belysa – och som jag tycker är viktigt –
              var att inom flyget är säkerheten ett, två och tre på dagordningen.
              Man får aldrig kompromissa om säkerheten, och därför är flyget
              så hårt reglerat. Det gäller oavsett vem som flyger, oavsett vilka
              som jobbar. Framför allt är den organisation som finns runt ett
              flygbolag väldigt hårt reglerad. Man ska aldrig behöva tvivla
              på säkerheten. Det är inte alls så att jag rycker på axlarna åt
              det. Jag tycker att säkerheten är viktig.
            </seg>
          </u>
          <u>
            <seg>
              Då undrar Ali Esbati om det inte finns några risker, om vi rent
              hypotetiskt skulle spekulera om riskerna. Just där tycker jag
              att flyget ligger långt före till exempel järnvägen. Vi skulle
              kunna lära oss mycket mer av flyget. Det ska finnas möjlighet
              för personal, anställda, att öppet – man ska ju följa regelboken
              – och även anonymt rapportera. Om man är trött och känner att
              man inte förmår klara av det som förväntas av en måste det rapporteras.
              Det är mycket tydligt styrt inom flyget. Det gäller för tillsynsmyndigheten,
              i det här fallet Transportstyrelsen, att följa upp detta och se
              till att rapporteringar kommer in som de ska.
            </seg>
          </u>
          <u>
            <seg>
              Vi har på Näringsdepartementet ett särskilt luftråd, flygråd,
              där vi diskuterar en mängd olika frågor. En fråga som varit uppe
              kan sägas vara piloternas motsvarighet till kör- och vilotider,
              det vill säga om de får den vila, den sömn, som de ska ha. Vi
              tycker att man på EU-nivå borde ha kunnat gå lite längre, men
              vi anser att det generellt sett ändå blivit bättre.
            </seg>
          </u>
          <u>
            <seg>
              Jag tycker inte, fru talman, att det är rimligt – eller moraliskt
              eller etiskt rätt – att företaget medvetet försöker kringgå lagar
              på ett sätt som vi i andra fall kallar för fusk. Däremot måste
              det vara möjligt för olika arbetsgivare att hitta former som gör
              att de kan ha sin verksamhet i gång.
            </seg>
          </u>
          <u>
            <seg>
              Om vi tittar på och spekulerar om vem som vill och kan jobba
              i kabinen, vem som får det åtråvärda flygvärdinnejobbet och hoppas
              att det är det drömjobb som Hillevi Larsson talade om, eller blir
              pilot – vilken kille eller tjej drömmer inte om att bli pilot?
              – kommer vi till syvende och sist tillbaka till att en arbetsgivare
              för att få rätt kompetens, rätt personal, eller personal över
              huvud taget, måste vara attraktiv. För att vara attraktiv måste
              man se kundernas, i det här fallet resenärernas, behov. Där får
              tryggheten aldrig sättas ur spel.
            </seg>
          </u>
          <u>
            <seg>
              Med det sagt och kopplat till frågan om säkerheten anser jag
              inte att det i nuläget finns behov av att ha en högre andel anställda
              i det bolag som har drifttillståndet.
            </seg>
          </u>
          <note type="speaker">
            Anf. 58 ALI ESBATI (V):
          </note>
          <u>
            <seg>
              Fru talman! Catharina Elmsäter-Svärd talar om säkerhetsreglementet,
              om reglerna. Jag talar om det som sker i verkligheten, alltså
              om villkoren för att följa dem. Det är naturligt och viktigt att
              också se vad de anställda, arbetstagarna, har för faktiska villkor,
              hur de upplever sin arbetssituation och vad vi ser hända inom
              den europeiska och globala flygmarknaden och därmed också den
              svenska.
            </seg>
          </u>
          <u>
            <seg>
              Hillevi Larsson nämnde en hearing i februari. Jag var på en hearing
              i förra veckan ordnad av vänstergruppen i Europaparlamentet. Många,
              även forskare, från olika länder diskuterade just de effekter
              som lågprisbolagen har haft på hela flygbranschen och i vilket
              ljus det ställer den existerande lagstiftningen och regleringen.
            </seg>
          </u>
          <u>
            <seg>
              En sak som flera pekade på var det som också Catharina Elmsäter-Svärd
              tog upp, att det finns myndigheter som helt uppenbart har ett
              ansvar men att det i praktiken blir allt svårare att ta det ansvaret
              när flygen är registrerade både här och där, när personalen kommer
              från ett annat land eller via olika typer av sinnrika arrangemang
              är inhyrda från ett tredje land. Då blir det i praktiken svårare
              att göra översynerna.
            </seg>
          </u>
          <u>
            <seg>
              Den faktiska benägenheten att rapportera fel blir annorlunda
              om man har osäkra anställningsförhållanden. Det är något som personalen
              i land efter land vittnar om. När man till exempel alltmer pressar
              vändningstiderna, alltså när man ska vända tillbaka med samma
              flyg, är det lätt hänt att man så att säga klipper några hörn.
            </seg>
          </u>
          <u>
            <seg>
              Dessutom blir det för de flesta helt uppenbart att om piloterna
              har den typen av anställningsförhållande att det är en ekonomisk
              risk när de inte är i luften – eftersom de kan fakturera bara
              för tiden i luften, som det är i vissa bolag – ändras förstås
              benägenheten att anmäla småfel eller att flyga senare eller skjuta
              upp en flygning. Det är sådant som folk i verkligheten, i den
              faktiska situationen, vittnar om.
            </seg>
          </u>
          <u>
            <seg>
              Det är inte så att alla flygbolag, eller ens många, har den typen
              av arrangemang med sina piloter, men poängen i det jag säger är
              att när det finns värstingbolag som går väldigt långt ändrar det
              villkoren för alla. Det är det som är problemet. När regleringar
              och lagar inte följs blir även de flygbolag vilkas ledningar och
              ägare inte alls är ute efter att pressa marginaler tvingade att
              göra det, eftersom det är så konkurrensen fungerar. Poängen är
              alltså att vi måste ha regleringar som i praktiken inte möjliggör
              den typen av konkurrens som går ut över de anställdas villkor
              och i förlängningen kan gå ut över säkerheten.
            </seg>
          </u>
          <u>
            <seg>
              Vi vet också att det finns exempel från länder i EU där man har
              försökt vidta en del sådana åtgärder. I Frankrike har man försökt
              ställa hårdare krav på dem som har sina baser där. I Belgien har
              man gjort en översyn för att försöka minska problemet med falska
              F-skattsedlar.
            </seg>
          </u>
          <u>
            <seg>
              Men poängen är att regeringen varken har gjort någonting på nationell
              nivå eller varit särskilt aktiv på EU-nivå för att försöka ändra
              reglerna. Det är ett stort problem, och jag förstår att det är
              det, eftersom vi här får höra Catharina Elmsäter-Svärd hänvisa
              bara till reglerna och inte till den faktiska verkligheten på
              marken och i luften.
            </seg>
          </u>
          <note type="speaker">
            Anf. 59 HILLEVI LARSSON (S):
          </note>
          <u>
            <seg>
              Fru talman! Problemet är att arbetstagarnas förhållanden har
              ett samband med säkerheten. Får de tillräckligt usla förhållanden
              är det risk att det går ut över säkerheten. Det handlar väldigt
              mycket om att pressa priserna, och där är lågprisbolagen boven
              i dramat. Då tvingas även de andra, seriösa företagen sänka sina
              priser för att kunna konkurrera.
            </seg>
          </u>
          <u>
            <seg>
              Ryanair har välförtjänt fått ett väldigt dåligt rykte, men detta
              gäller inte bara Ryanair. Det här sprider sig, och till och med
              inom SAS finns det en press att anpassa sig efter lågprisbolagen.
              När man väl börjar tumma på säkerheten är det klart att riskerna
              ökar. Det handlar om hur lång tid man kan flyga. Man kan bli trött.
              Man behöver sova. Det handlar om regeln att man ska vara två piloter
              som en säkerhetsfaktor. Tänk om man börjar tumma på detta för
              att spara pengar! Det handlar om läkarkompetensen, eller åtminstone
              sjuksköterskekompetensen, som ska finnas om någon blir sjuk av
              passagerarna. Då är det viktigt att personalen kan rycka in.
            </seg>
          </u>
          <u>
            <seg>
              Det handlar om hela arbetssituationen. Säkerheten är naturligtvis
              det mest avgörande, men det är inte heller oväsentligt när människor
              far illa, tycker jag. Det får inte vara slit och släng. Jag pratade
              med en kvinnlig flygvärdinna som sade att man inte får åldras
              som flygvärdinna. Osäkra anställningsformer underlättar oerhört
              om man vill göra sig av med dem när man tycker att de har blivit
              för gamla, och det kan vara redan i 40-årsåldern i värsta fall.
            </seg>
          </u>
          <u>
            <seg>
              Jag hoppas verkligen att regeringen tar tag i det här, både för
              säkerheten och för arbetsförhållandena för dem som jobbar där.
            </seg>
          </u>
          <note type="speaker">
            Anf. 60 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Om jag ska tolka det som Ali Esbati och Hillevi Larsson
              är inne på, möjligtvis lite elakt, handlar det egentligen om huruvida
              vi ska ha lågprisbolag eller inte. För lågprisbolagen med sig
              någonting gott, eller är de bara någonting ont? Det kan vi säkert
              föra en hel debatt om. Jag tror för min del att många människor
              upplever att de kommit i väg på många resor som de aldrig skulle
              ha gjort om det inte varit för lågprisbolagen. Det är klart att
              allt har en framsida och en baksida. Det ska vi vara medvetna
              om.
            </seg>
          </u>
          <u>
            <seg>
              Då blir frågan naturligtvis på vilket sätt vi som konsumenter
              kan vara med och påverka. Jag och andra känner nog rätt många,
              fru talman, som efter varje resa med till exempel Ryanair säger
              att de aldrig mer ska åka med dem. Det är trångt, stressigt och
              köigt. Men när det är dags för nästa tur är det där biljetten
              köps i alla fall, för då handlar det om pengar.
            </seg>
          </u>
          <u>
            <seg>
              Hur är det då med baksidan? Hur får man ihop det? Hur får man
              ihop ekonomin som lågprisföretag? Hur driver man på? Det är väl
              det som både Hillevi Larsson och Ali Esbati är inne på. Hurdan
              blir situationen för de anställda? Jag tycker att det är rimligt
              och riktigt att man för en sådan diskussion. För mig är det särskilt
              kopplat till säkerheten. Jag tycker att man alltid ska vara observant
              på om säkerheten på något sätt ifrågasätts när det uppstår sådana
              situationer som vi nu diskuterar.
            </seg>
          </u>
          <u>
            <seg>
              Ja, jag kan instämma i Ali Esbatis beskrivning att det finns
              en risk för att osäkra anställningsförhållanden leder till att
              man är mindre benägen att rapportera. Jag vet att det är på det
              sättet. Men här har myndigheten, Transportstyrelsen, ett stort
              ansvar för att se till att varje person faktiskt rapporterar.
              Det finns en skyldighet. Det som är skillnaden mot andra sammanhang
              är att man också kan meddela detta anonymt. Det ska vara ett sätt
              att stärka det här, så att vi aldrig tummar på det som kallas
              för säkerhetsregler.
            </seg>
          </u>
          <u>
            <seg>
              Värstingbolagen ändrar villkoren för alla, sägs det i debatten.
              Jag tycker ändå att det som Ali Esbati tog upp i sitt förra inlägg
              är lite intressant. Vi har ett antal flyglinjer i Sverige där
              det kommersiella inte bär sig, men där staten upphandlar trafik
              för människors och företags skull och inte minst för att kunna
              behålla konkurrenskraften och ha fler jobb i landet. En sådan
              linje är den mellan Torsby och Hagfors, en linje som var på väg
              att försvinna men där vi nu har trafik i gång med det estländska
              bolaget.
            </seg>
          </u>
          <u>
            <seg>
              Det jag menade var att vi inte i lag kan ställa krav på kollektivavtal.
              Däremot är det möjligt för de myndigheter som gör det att ställa
              villkor som är likvärdiga. Nu är det fråga om en förhållandevis
              liten del av trafiken, men möjligheten finns i alla fall att göra
              det. I dagsläget tror jag att de flesta är glada att vi har den
              flygrutten, och där ser man återigen framsidan och baksidan. Vad
              är fördel och vad är nackdel? Det skulle med Ali Esbatis argument
              kunna vara mindre bra att ha flyglinjen kvar och kanske bättre
              att inte ha den om man bara ser till arbetsvillkoren för dem som
              jobbar. Men å andra sidan gläds man i hela Värmland över att detta
              ger bra arbetstillfällen för människor.
            </seg>
          </u>
          <note type="speaker">
            Anf. 61 ALI ESBATI (V):
          </note>
          <u>
            <seg>
              Fru talman! Det är lite symtomatiskt att det inte finns något
              ansvar som Catharina Elmsäter-Svärd vill vidkännas. Antingen är
              det konsumenterna som ska konsumera sina flygresor på ett sådant
              sätt att det på lång sikt kan förändra villkoren för lågprisflygen
              eller så är det den myndighet som upphandlar som kanske skulle
              kunna se till att sätta upp andra regler. Men ministern har tydligen
              inget ansvar för att påverka eller tycka någonting.
            </seg>
          </u>
          <u>
            <seg>
              Man kan säga varför Ryanair lyckas attrahera passagerare som
              vill kunna flyga till så låga kostnader som möjligt. Det är för
              att de har fått möjligheten att behandla sina anställda på det
              sätt som de gör, med aktivt antifackligt arbete. De försöker aktivt
              se till att det inte kan bildas några fackliga organisationer.
              De pressar lagarna så långt det går, driver saker till rättsfall,
              opererar helt på kanten av existerande lagar och går runt dem.
            </seg>
          </u>
          <u>
            <seg>
              Det här är någonting som man kan ha många fler synpunkter på
              än att det har gett människor möjligheten att flyga billigare.
              Man kan ha synpunkten att det inte är så flygbranschen ska vara
              organiserad, och det är precis det jag pratar om. Konkurrens kan
              man ha, och man kan försöka pressa priserna. Men vilka ska villkoren
              för konkurrensen vara? Hur långt ska det gå? Ska det gå ut över
              de anställdas situation på det sätt som det har gjort? Här finns
              ett politiskt ansvar som Catharina Elmsäter-Svärd inte vill ta.
            </seg>
          </u>
          <u>
            <seg>
              Vi har det redan här; det är inte bara saker som kan hända i
              framtiden. Vi har det på de svenska luftvägarna i och med att
              vi har fått företag som är organiserade på högst dubiösa sätt
              och flyger inrikestrafik i Sverige, upphandlad av den svenska
              staten. Det är beklämmande att ministern inte vill göra någonting
              åt det.
            </seg>
          </u>
          <note type="speaker">
            Anf. 62 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Jag har fått klart för mig att Ali Esbati egentligen
              inte vill ha några bemanningsföretag alls. Jag tolkar det dessutom
              som att det gäller oavsett bransch. Där har vi inte samma uppfattning.
              Jag har också förstått det som att Ali Esbati är negativt inställd
              till möjligheten att jobba med F-skattsedel. Hellre ska man vara
              anställd när man jobbar till exempel som pilot. Den uppfattningen
              delar jag inte heller rakt av. Man skulle också kunna tolka det
              som att Ali Esbati egentligen är emot även lågprisflyg. Det vore
              synd, tycker jag, för det är en möjlighet.
            </seg>
          </u>
          <u>
            <seg>
              Däremot finns det en poäng, fru talman, i det Ali Esbati lyfter
              upp i debatten. Kan det leda till en risk för säkerheten om det
              finns en stress bland de anställda och om det finns en mindre
              benägenhet att anmäla om förhållanden är sådana? Det är oerhört
              viktigt. Givet det jag har sagt finns det väldigt tydliga regler
              både på EU-nivå och på FN-nivå via just Icao utifrån att man aldrig
              får kompromissa om säkerhet. Det håller jag väldigt högt, och
              det ligger på mitt ansvarsområde även när det gäller flyget.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Svar på interpellation 2013/14:398 om kollektivtrafikbolagens
            biljettsystem
          </note>
          <note type="speaker">
            Anf. 63 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Ardalan Shekarabi har frågat mig om jag anser att
              biljettkaoset inte är en konsumenträttslig fråga och hur jag avser
              att förändra lagstiftningen för att gemensamma betalsystem i kollektivtrafiken
              ska bli verklighet.
            </seg>
          </u>
          <u>
            <seg>
              Låt mig inledningsvis konstatera att det behöver bli enklare
              för resenärer som reser kollektivt över länsgränser eller när
              resan innebär byten mellan buss och tåg. Resenären bör på ett
              enkelt och tydligt sätt få en överblick av olika resealternativ,
              kunna jämföra tider och priser och kunna boka och erhålla biljetter
              för hela resan.
            </seg>
          </u>
          <u>
            <seg>
              I dagens kollektivtrafiklag finns ett krav på de företag som
              verkar på kollektivtrafikmarknaden att lämna information om sitt
              trafikutbud till ett gemensamt system för trafikantinformation.
              Utöver detta krav kan det också finnas behov av ytterligare reglering
              som rör bokning och biljettförsäljning.
            </seg>
          </u>
          <note>
            Kraftansträngningar pågår redan inom branschen. Inom ramen för
            X2AB-samarbetet drivs ett projekt för gemensamma biljett- och
            betallösningar. I juni i år planerar de att i samarbete med Samtrafiken
            AB och Linkon AB ha en första version klar av en nationell reseplanerare
            med köpfunktion.
          </note>
          <u>
            <seg>
              Regeringen välkomnar branschens ambitioner. Det är angeläget
              att ett sådant system kommer på plats i närtid. Om lösningar inte
              nås på frivillig väg kan det bli aktuellt med ytterligare lagkrav
              för att göra det enklare för resenärerna att resa kollektivt i
              Sverige.
            </seg>
          </u>
          <note type="speaker">
            Anf. 64 ARDALAN SHEKARABI (S):
          </note>
          <u>
            <seg>
              Fru talman! Jag vill börja med att tacka infrastrukturministern
              för svaret på min interpellation. Jag måste nog erkänna att jag
              hade hoppats på mer konkreta besked.
            </seg>
          </u>
          <u>
            <seg>
              Kollektivtrafiken och framför allt tågtrafiken är otroligt central
              för Mälardalsregionen och inte minst för Uppsala- och Stockholmsregionen.
              Det är tusentals människor som dagligen reser mellan Uppsala län
              och Stockholms län med tåg för att kunna ta sig till sina studier,
              sina arbeten, fritidsaktiviteter och kulturaktiviteter.
            </seg>
          </u>
          <u>
            <seg>
              Utan en fungerande tågtrafik skulle regionen stanna, och Uppsala
              län skulle ha betydligt sämre förutsättningar att vara attraktivt
              och erbjuda människor bostad, arbete och utbildningsplats. Det
              är en region som är väldigt viktig för vårt land och för Sveriges
              utveckling och tillväxt.
            </seg>
          </u>
          <u>
            <seg>
              Kollektivtrafiken har utvecklats under de senaste åren. Nu har
              vi SJ, som kör tåg mellan Uppsala och Stockholm, men också de
              regionala trafikbolagen SL och UL, som kör pendeltågstrafik mellan
              Uppsala och Stockholms län. Det är bra att tågtrafiken har utvecklats.
              Men vi har väldigt allvarliga problem med biljettkrånglet.
            </seg>
          </u>
          <u>
            <seg>
              Jag pendlar dagligen mellan Knivsta och Stockholm. Jag möter
              ofta människor som inte lyckas köpa rätt biljett trots att de
              vill göra rätt för sig och köpa biljetter. På stationerna finns
              det flera olika typer av automater. Man behöver ha en doktorsexamen
              i UL:s och SL:s zonindelning för att kunna köpa rätt biljett om
              automaterna fungerar, och ofta fungerar inte automaterna.
            </seg>
          </u>
          <u>
            <seg>
              Trots att många problem återstår och att människor inte kan stämpla
              sin tiokortsbiljett när de ska åka tillbaka till Uppsala län från
              Stockholm väljer de lokala och regionala trafikbolagen att bötfälla
              resenärer som försökt att göra rätt för sig men som inte lyckats
              på grund av bristerna i biljettsystemet.
            </seg>
          </u>
          <u>
            <seg>
              Trafikbolagen erkänner problemen. De är noga med att erkänna
              att det finns allvarliga brister i biljettsystemen, till exempel
              att människor inte kan stämpla sin biljett på vägen hem. Men de
              fortsätter att bötfälla resenärerna med högsta beloppet 1 200
              kronor för resenärer som verkligen försökt att göra rätt för sig
              och i många fall också köpt biljett men kanske till fel zon.
            </seg>
          </u>
          <u>
            <seg>
              De gör det med stöd av lagen om tilläggsavgift i kollektiv persontrafik.
              Den lagen är från 1977. Det är en lag som är anpassad till den
              tidens tågtrafik men som inte alls är anpassad till dagens verklighet
              med många operatörer inom tågtrafiken.
            </seg>
          </u>
          <u>
            <seg>
              Regeringen har sett detta problem. Redan 2010 angav regeringen
              att man skulle ingripa om inte kollektivtrafikbolagen lyckades
              harmonisera sina biljettsystem. Orsaken är att man inte har en
              harmonisering mellan Uppsala läns och Stockholms läns biljettsystem.
            </seg>
          </u>
          <u>
            <seg>
              Det har gått fyra år. Tyvärr får jag i dag svaret att man kanske
              följer upp denna fråga i framtiden. Dessa fyra år har inneburit
              enorma svårigheter för tågresenärer. Dessa fyra år har inneburit
              att resenärer som gör rätt för sig blir utskällda, bötfällda och
              socialt bestraffade på tågen för att de inte har anpassat sig
              till ett system som inte fungerar. Varför agerar inte regeringen
              i denna fråga?
            </seg>
          </u>
          <note type="speaker">
            Anf. 65 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Det är en jättebra fråga som Ardalan Shekarabi tar
              upp. Tänk bara på den fantastiska möjlighet som vi i dag har just
              mellan Uppsala och Stockholm. Nu har vi så många alternativ så
              att man nästan inte vet vilket tåg man ska åka med. Det är en
              fantastisk förbättring bara jämfört med några år tillbaka i tiden.
              Egentligen är det ett angenämt problem, men likväl är det ett
              problem.
            </seg>
          </u>
          <u>
            <seg>
              Den nya kollektivtrafiklagen har bara varit i kraft i två år.
              Vi var väldigt tydliga när den trädde i kraft 2012, propositionen
              kom tidigare. Vi sade att om man inte själv kommer överens inom
              branschen om hur man ska lösa det och göra det mer smidigt för
              resenärerna att hitta information, kunna se biljetter och framför
              allt kunna köpa en biljett så skulle vi gå fram med ett lagkrav.
            </seg>
          </u>
          <u>
            <seg>
              Nu har branschen själv jobbat väldigt hårt. Som jag nämnde i
              mitt svar ska man nu under våren pröva och sätta i verket det
              som Samtrafiken AB gör med Linkon AB. Det som varit en viktig
              förutsättning kan egentligen låta ganska enkelt. Vad som har pågått
              under en längre tid mellan de olika lokaltrafikbolagen är att
              hitta en harmonisering. Hur länge är man pensionär? Ska man ta
              betalt för att resenärer har en hund med? Hur gammal är man när
              man är barn? Det gäller att hitta harmonisering om sådana saker,
              för det har varit olika.
            </seg>
          </u>
          <u>
            <seg>
              Alla de olika trafikbolagen har investerat ganska stora summor
              i sina egna betalsystem, eller snarare biljettsystem. Nu har man
              kommit så långt att man kommit till insikt att tekniken finns.
              Resenärerna skulle egentligen kunna använda ett vanligt betalkort
              precis som när vi går ute i affärerna och betalar och sedan fördela.
              Det är lite grann däråt det är på väg i samarbetet. Om man inte
              kommer framåt kommer vi att lagstifta.
            </seg>
          </u>
          <u>
            <seg>
              Vi har identifierat problem inte minst med hjälp av vår särskilda
              utredare Gunnar Alexandersson. Han tar också upp det som vi själva
              har belyst. Hur och på vilket sätt ska resenärer som vill åka
              över en länsgräns, och som kanske rent av åker i olika delar av
              landet där de normalt sett inte brukar åka, kunna hitta information
              om biljetter? Hur gör man biljetten sömlös, utvecklar det som
              i dag finns som plustjänster och lite sådana saker?
            </seg>
          </u>
          <u>
            <seg>
              Han har identifierat en del i problematiken som vi kommer att
              återkomma till och kommer att ge ett särskilt uppdrag om för att
              skynda på så att det går lite snabbare.
            </seg>
          </u>
          <u>
            <seg>
              Jag skulle snarare, fru talman, vilja säga till Ardalan Shekarabi
              att det är otroligt mycket som pågår och som även kollektivtrafikbranschen
              bär. Jag tror att det i grunden är bra, för då känns det som att
              det finns ett engagemang från branschen, och jag tror att vi får
              en vilja att lösa det här.
            </seg>
          </u>
          <u>
            <seg>
              Det är inte helt optimalt som det är just nu; jag är medveten
              om det. Jag tycker att det finns många poänger i det som nämns
              i interpellationen.
            </seg>
          </u>
          <u>
            <seg>
              Låt oss ta juni, som kommer nu, som ett första steg. Då kommer
              vi att få in vissa önskemål, om det finns sådana, om förordnings-
              eller lagändringar som kan behövas för att genomföra det som man
              vill sätta på pränt. I sak tycker vi samma sak: Vi ska lösa det
              här.
            </seg>
          </u>
          <note type="speaker">
            Anf. 66 ARDALAN SHEKARABI (S):
          </note>
          <u>
            <seg>
              Fru talman! Jag tackar för svaret. Jag kan konstatera att vi
              verkar vara överens om att det finns ett problem för tågresenärer.
              Men det finns en skillnad mellan oss, och det är att jag tycker
              att man bör agera. Som lagstiftare har vi en skyldighet att skydda
              konsumenter.
            </seg>
          </u>
          <u>
            <seg>
              Fru talman! Jag har under de senaste veckorna fått många mejl
              och brev från resenärer som har farit illa på grund av bristerna
              i biljettsystemen. Det är folk som avslutar breven med att skriva
              att de aldrig mer kommer att åka tåg mellan Uppsala och Stockholm
              eftersom de har blivit utskällda och socialt bestraffade av biljettkontrollanter.
              När jag har läst deras mejl har jag gått till tågstationerna i
              Uppsala och Knivsta och själv försökt köpa rätt biljett, och jag
              har insett att det är en omöjlig uppgift. Då har jag kontaktat
              de ansvariga på ett av bolagen – UL i Uppsala län – och bett dem
              komma till Knivsta station för att köpa rätt biljett från Knivsta
              till Helenelund-Kista, som är en av de viktigaste tågstationerna
              på sträckan. De har då konstaterat att denna station inte finns
              i det nuvarande biljettsystemet, och de har inte kunnat köpa rätt
              biljett.
            </seg>
          </u>
          <u>
            <seg>
              Trots detta fortsätter samma operatörer att bötfälla resenärer.
              Den effekt detta får är att dessa resenärer får sina konsumenträttsliga
              rättigheter kränkta och att de får en signal från samhället om
              att man straffas för att man väljer det kollektiva resandet.
            </seg>
          </u>
          <u>
            <seg>
              Detta är inget beslut som UL eller SL har makt över, utan det
              är en lagstiftningsfråga. Det är svensk lagstiftning som reglerar
              i vilka situationer man kan bötfälla tågresenärer som inte har
              köpt rätt biljett. Denna lagstiftning borde skydda konsumenters
              rättigheter – tågresenärers rättigheter – på samma sätt som vi
              skyddar andra typer av konsumenters rättigheter. Om vi inte gör
              det ser vi en tydlig skillnad mellan denna bransch, där operatörerna
              är offentliga aktörer, och andra branscher där aktörerna är privata.
              Det bör rimligen ställas samma krav på offentliga aktörer när
              de bedriver tjänsteverksamhet.
            </seg>
          </u>
          <u>
            <seg>
              Min fråga är: Är inte denna fråga en konsumenträttslig fråga?
              Är det bara en fråga för de operatörer och aktörer som bedriver
              dessa verksamheter? Eller finns det också en skyldighet för staten
              att ingripa med konsumenträttslig lagstiftning för att se till
              att tågresenärer inte far illa när de pendlar eller av andra skäl
              reser mellan två olika län? Finns det inte en skyldighet för politiken
              att ingripa och se till att vi har ett harmoniserat system? Finns
              det inte en skyldighet att i väntan på att vi har ett harmoniserat
              system skydda konsumenters rättigheter och sätta stopp för situationer
              där resenärer bötfälls trots att de har försökt göra rätt för
              sig och köpa rätt biljett?
            </seg>
          </u>
          <note type="speaker">
            Anf. 67 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! På frågan om detta är en konsumenträttslig fråga
              skulle jag nog svara nej. Rent juridiskt rör konsumenträtten normalt
              förhållandet mellan näringsidkare och konsument i kommersiella
              avtal eller marknadsrättsliga frågor, till exempel marknadsföring.
              Däremot tycker jag att det är en konsumentfråga, och det kanske
              är det som egentligen avses i frågeställningen. Det är underförstått
              utifrån att det absolut måste bli enklare för resenärer att åka
              kollektivt.
            </seg>
          </u>
          <u>
            <seg>
              Fru talman! Jag tycker att det är lite spännande att vi fick
              höra här att det är viktigt att man agerar. Tänk – jag tycker
              att det är fantastiskt att kunna stå här i denna debatt tack vare
              att det är alliansregeringen som har gjort det möjligt att åka
              över en länsgräns utan att behöva fråga regeringen om tillstånd!
              Det var vad man fick göra förut. Det var förbjudet att ha kollektivtrafik
              över en länsgräns om man inte fick ett godkännande. Detta är i
              grunden positivt, och jag välkomnar om det är någonting som vi
              har ett gemensamt intresse i.
            </seg>
          </u>
          <u>
            <seg>
              Det är också alliansföreträdarna i såväl Stockholm som Uppsala
              som har gjort det möjligt att kunna pendla på så många olika sätt,
              inte minst mellan Uppsala och Stockholm. Det har man gjort framför
              allt för att fler ska kunna ha jobb, kunna söka sig till studier
              och så vidare.
            </seg>
          </u>
          <u>
            <seg>
              När det gäller tilläggsavgiften på 1 200 kronor finns det förvisso
              en lag; det är alldeles riktigt. Det är Transportstyrelsen, min
              myndighet, som prövar om storleken på avgiften är okej eller inte.
              Hittills har det inte förekommit någon anledning att pröva detta.
              Men det kanske finns all anledning att göra det nu när det finns
              så många olika avgifter. Det är en myndighetsuppgift som finns
              att man ska pröva detta.
            </seg>
          </u>
          <u>
            <seg>
              Jag tycker att det här är viktigt, och det är möjligt att Ardalan
              Shekarabi delar min synpunkt i denna del, fru talman, utifrån
              att vi uppenbarligen tycker att det ska bli enklare för resenärerna
              när de åker kollektivt. Är det inte lite spännande då att hela
              kollektivtrafikbranschen gemensamt har ägnat två år åt att försöka
              hitta en lösning som blir bra för resenären? Resenären ska hitta
              informationen, kunna trycka på en knapp och köpa en biljett som
              funkar oavsett var i landet man åker.
            </seg>
          </u>
          <u>
            <seg>
              Nu kommer detta i juni. Låt oss se vad de gör, men om det inte
              skulle vara tillräckligt är jag beredd att gå hårdare fram, vilket
              jag också har sagt tidigare. Jag tycker dock att det skulle vara
              så mycket starkare om branschen själv bar detta. Då har det också
              en möjlighet att leva mycket längre än om vi ovanifrån skulle
              besluta åt dem.
            </seg>
          </u>
          <note type="speaker">
            Anf. 68 ARDALAN SHEKARABI (S):
          </note>
          <u>
            <seg>
              Fru talman! Jag är glad om branschen agerar. Det är positivt
              om branschen hittar de lösningar som Danmark och Holland har lyckats
              hitta tack vare politikens aktiva roll där.
            </seg>
          </u>
          <u>
            <seg>
              Jag vill ha samma förväntningar på offentliga aktörer som jag
              har på privata aktörer. Det kan inte vara så att vi har lägre
              förväntningar på offentliga aktörer när det handlar om en konsumentsituation.
              I väntan på att branschen skärper sig och hittar gemensamma biljettsystem
              som möjliggör resande med rätt biljett över länsgränserna måste
              vi förändra lagstiftningen så att resenärerna inte råkar illa
              ut under tiden.
            </seg>
          </u>
          <u>
            <seg>
              Det händer varje dag. Varje månad är det bara på sträckan mellan
              Uppsala och Stockholms län över 380 personer som bötfälls trots
              att många av dem antingen har köpt biljett, men inte har lyckats
              köpa rätt biljett, eller försökt köpa rätt biljett men inte har
              kunnat hitta någon fungerande biljettautomat. Trots detta bötfälls
              de alltså, och jag vet att många av dem väljer att inte åka med
              tåg mer. De ser det som en förnedring. Många av dem är människor
              som har gjort rätt för sig i hela sitt liv, och nu blir de utskällda
              inför hundra personer.
            </seg>
          </u>
          <u>
            <seg>
              Politiken kan inte bara nöja sig med att det har blivit lättare
              att resa. Vi kan inte nöja oss med att det finns fler alternativ.
              Vi måste också se till att tågresenärens rättigheter skyddas när
              vi har dessa resealternativ. Det är också de förväntningar som
              EU-rätten har på oss. EU-rätten förutsätter att vi säkerställer
              kollektivtrafikresenärernas rättigheter i lagstiftningen, och
              hittills har vi inte gjort det. Det får tågresenärerna mellan
              Uppsala och Stockholms län betala ett högt pris för.
            </seg>
          </u>
          <note type="speaker">
            Anf. 69 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Det är oerhört viktigt att människor kan resa allt
              längre på ett så smidigt sätt som möjligt, och helst då med tåg,
              över kommungränser och länsgränser men också över landgränser.
              Så ser vår tillvaro ut i hela landet.
            </seg>
          </u>
          <u>
            <seg>
              Det är också viktigt att det finns möjligheter till ett bra resande
              där biljetterna fungerar som de ska. I den delen har jag exakt
              samma uppfattning som Ardalan Shekarabi. Det är också utifrån
              det som vi har gjort den nya kollektivtrafiklagen. Vi hade med
              passusen att tar inte branschen fram till exempel biljettsystem
              och betalsystem så som det var avsett kommer vi att gå vidare
              med lagstiftning.
            </seg>
          </u>
          <u>
            <seg>
              Med en lagstiftning som den nya kollektivtrafiklagen ska vi ändå
              vara realistiska och medvetna om att allt inte händer på en gång.
              Nu pågår uppföljning och utvärdering – vi har bland annat Trafikanalys
              som gör det – och vi har en särskild utredare som nu tittar på
              detta med biljetter.
            </seg>
          </u>
          <u>
            <seg>
              Jag tycker att det är jättebra att vi har fått upp frågan på
              dagordningen om hur det egentligen funkar i verkligheten. Jag
              tycker inte heller att det är roligt att höra att människor som
              försöker göra rätt för sig blir förnedrade, och jag tycker att
              det är en tillräckligt viktig fråga för att de som är trafikoperatörer
              och huvudmän för det här, till exempel SL, UL och SJ, också borde
              känna ett ansvar.
            </seg>
          </u>
          <u>
            <seg>
              Jag kommer att göra mitt för att det ska vara fortsatt möjligt
              för människor att pendla över länsgränserna. Jag vet att kollektivtrafikbranschen
              också gör vad den kan, och tillsammans ska vi nog kunna se till
              att man kan åka kollektivt på ett vettigt sätt, inte minst mellan
              Uppsala och Stockholm.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Svar på interpellation 2013/14:331 om statligt organ med
            ansvar för skoterfrågor
          </note>
          <note type="speaker">
            Anf. 70 Miljöminister LENA EK (C):
          </note>
          <u>
            <seg>
              Fru talman! Ärade ledamöter och åhörare! Gunnar Sandberg har
              frågat mig om jag anser att det behövs ett statligt organ som
              har det övergripande ansvaret för skoterfrågorna och när jag i
              så fall avser att komma med ett förslag om detta.
            </seg>
          </u>
          <u>
            <seg>
              Först och främst vill jag säga att jag håller med Gunnar Sandberg
              om att det är nödvändigt att de frågor och diskussioner som är
              förknippade med snöskoteråkning fortsätter under ordnade former
              där statliga myndigheter deltar. Och detta är just vad som sker.
              Tvärtemot, fru talman, vad Gunnar Sandberg påstår i sin interpellation
              har samarbetet i Nationella Snöskoterrådet inte upphört. Naturvårdsverket
              är sedan den 1 januari 2013 sammankallande i rådet och har ett
              samordningsansvar för arbetet i rådet. Snöskoterrådets parter
              är överens om att fortsätta arbetet i den tidigare överenskommelsens
              anda till dess att en ny överenskommelse finns. En sådan är för
              närvarande under framtagande.
            </seg>
          </u>
          <u>
            <seg>
              Naturvårdsverket har vidare, som Gunnar Sandberg påpekar, utvärderat
              Nationella Snöskoterrådets arbete. Utvärderingen visar att arbetet
              i Snöskoterrådet har fungerat bra och att det finns ett behov
              och framför allt en vilja bland Snöskoterrådets parter att fortsätta
              sitt arbete med samverkan kring snöskoterrelaterade frågor i detta
              nationella råd.
            </seg>
          </u>
          <u>
            <seg>
              Jag tror att det absolut bästa sättet att komma framåt och utveckla
              skoterpolitiken är att göra det i samarbete med Nationella Snöskoterrådet.
              De snöskoterrelaterade frågorna berör flera olika aktörer, och
              var och en har sitt specifika ansvarområde. Det kan handla om
              så olika saker som trafiksäkerhet, rennäring, miljöpåverkan, buller,
              friluftsliv, turism eller tillämpning av regelverk och tillsyn.
              Den här bredden av ansvarsområden låter sig inte enkelt samlas
              under ett och samma tak, utan här har olika myndigheter som sig
              bör olika huvudansvar och olika expertis för de sakområden man
              ansvarar för i enlighet med instruktioner och regleringsbrev.
            </seg>
          </u>
          <u>
            <seg>
              Naturvårdsverkets utvärdering visar vidare på att frågor som
              är svåra att hantera inom Snöskoterrådet, till exempel på grund
              av motstridiga intressen, i stället kan tas om hand bland annat
              genom att regeringen ger uppdrag till berörda myndigheter.
            </seg>
          </u>
          <u>
            <seg>
              De olika parterna i Snöskoterrådet har tillsammans uppnått goda
              resultat genom sin konstruktiva samverkan, vilket också framgår
              av Naturvårdsverkets utvärdering. Fördelen med det här samarbetet
              som bygger på frivillighet är att det ökar förståelsen parterna
              emellan och bygger på en vilja att nå resultat, vilket regeringen
              naturligtvis anser är bra.
            </seg>
          </u>
          <note>
            Avslutningsvis vill jag påpeka att arbetet med bland annat buller,
            minskad miljöpåverkan samt ökad kanalisering av snöskotertrafiken
            är en viktig del i arbetet kring miljökvalitetsmålet Storslagen
            fjällmiljö. Naturvårdsverket fick i april 2013 i uppdrag att föreslå
            en strategi med etappmål, styrmedel och åtgärder som ska bidra
            till att miljökvalitetsmålet Storslagen fjällmiljö nås. Det uppdraget
            ska redovisas i juni 2014.
          </note>
          <note type="speaker">
            Anf. 71 GUNNAR SANDBERG (S):
          </note>
          <u>
            <seg>
              Fru talman! Jag får tacka Lena Ek för svaret. Vi har stått här
              tidigare och diskuterat snöskoterns framtid. Jag tackar även Isak
              From och Leif Pettersson som vill delta i debatten.
            </seg>
          </u>
          <u>
            <seg>
              Jag kan hålla med Lena Ek på en punkt, och det är att Nationella
              Snöskoterrådet har gjort ett väldigt bra arbete. Sedan går nog
              uppfattningarna lite isär.
            </seg>
          </u>
          <u>
            <seg>
              Det här är en stor fråga för norra Sverige. Det handlar om en
              stor näring och den har potential att öka och betyda ännu mer.
              Vi har ca 250 000 skotrar i Sverige, och det säljs ungefär 8 000
              nya skotrar årligen. Vi har 15 000 mil skoterleder och ungefär
              600 klubbar. Det finns också 145 professionella skoteruthyrare
              med tillstånd.
            </seg>
          </u>
          <u>
            <seg>
              I Jämtland omsätter skotertrafiken ungefär 1 miljard. Men det
              finns ställen i världen där man omsätter mer. I USA och Kanada
              omsätter man ungefär 24 miljarder dollar. Det finns städer i USA
              som lever på skotertrafiken.
            </seg>
          </u>
          <u>
            <seg>
              Man kan säga att det finns fler skoteråkare än jägare.
            </seg>
          </u>
          <u>
            <seg>
              Börje Vestlund är egentligen ingen anhängare av snöskotern; han
              bor inte där det är så mycket snö. Men det är många stockholmare
              som är uppe i Norrland, har stugor där och kör mycket skoter på
              helger och semestrar. Nu närmar vi oss en stor helg när det gäller
              snöskotertrafiken, nämligen påsken. Många norrmän har också sina
              stugor vid gränsen i Sverige i dag, och de kör också mycket.
            </seg>
          </u>
          <u>
            <seg>
              Skotern är viktig för oss som bor där, inte bara för att vi ska
              kunna röra oss fritt i skog och mark och ta oss ut, utan även
              i arbetet använder vi skotern.
            </seg>
          </u>
          <u>
            <seg>
              Regeringen beslutade 2007 att tillsätta Snöskoterrådet. Det var
              frivilligt, och det fanns inte något tydligt uppdrag från regeringen
              om vad rådet skulle prata om. Budskapet var mest att man skulle
              diskutera viktiga frågor för skoterns framtid. Man har ungefär
              en träff per år ute i landet, och så visar de vad de har kommit
              fram till och vad vi ska gå vidare med. De har sagt att det hade
              varit mycket bättre om det hade varit ett tydligt uppdrag från
              regeringen med exakt vad som ska diskuteras.
            </seg>
          </u>
          <u>
            <seg>
              Ganska snabbt tog man upp en fråga som har följt med under de
              här fem åren, och det är hur vi ska säkra finansieringen för skoterlederna,
              eftersom allt bygger på frivillighet och ideella krafter. Men
              man har ändå fått fortsätta.
            </seg>
          </u>
          <u>
            <seg>
              I våra tidigare debatter har det också hänvisats till Nationella
              Snöskoterrådet och att vi måste följa vad de har kommit fram till,
              att det är viktigt och att vi inte ska in och peta och störa i
              deras jobb.
            </seg>
          </u>
          <u>
            <seg>
              Jag tänker att Nationella Snöskoterrådet måste vara världens
              längsta workshop. Man har kommit fram till förslag, men när uppdraget
              började närma sig sitt slut visste man inte tydligt vart man skulle
              leverera svaren – om det var till Miljödepartementet eller Näringsdepartementet.
              Frågan om ledfinansiering kvarstår. Tycker ministern att rådet
              i dag har ett tydligt uppdrag?
            </seg>
          </u>
          <note type="speaker">
            Anf. 72 LEIF PETTERSSON (S):
          </note>
          <u>
            <seg>
              Fru talman! Låt mig först konstatera att snöskotern är ett helt
              fantastiskt fordon. Den ger många människor möjlighet att ta sig
              ut i naturen till ställen som man annars inte skulle komma i närheten
              av. Den ger också dem som arbetar i skog och mark, med renskötsel
              eller andra arbetsuppgifter, möjlighet att enkelt ta sig till
              sina arbetsplatser. Den ger också besöksnäringen i Sverige möjlighet
              att ordna bra aktiviteter under vintertid. Det är kort och gott
              ett fantastiskt fordon att kunna använda.
            </seg>
          </u>
          <u>
            <seg>
              Snöskoteråkningen i Sverige är fri. Vi har fri åkning i Sverige
              i dag. Bortsett från en del förbudsområden och bortsett från att
              man inte får köra där det är skogsplantering och så vidare är
              snöskoteråkningen i grunden fri. Det är någonting bra, och det
              är någonting som vi ska värna i Sverige.
            </seg>
          </u>
          <u>
            <seg>
              Jag vill understryka att det inte bara handlar om fjällmiljö,
              utan det handlar om hela landet, skogslandet och kustlandet. När
              det finns snö här nere i Stockholmsområdet berörs även det.
            </seg>
          </u>
          <u>
            <seg>
              Det som nu är på väg att hända är att vi riskerar en finsk utveckling
              i Sverige. Vad innebär då en finsk utveckling? Jo, det innebär
              att vi bara skulle få köra snöskoter på förutbestämda leder. Det
              har till och med diskuterats att man bara skulle få köra på leder
              sanktionerade av länsstyrelsen. Några sådana finns ju inte i dag,
              så det skulle i så fall vara en ny uppgift för länsstyrelserna.
            </seg>
          </u>
          <u>
            <seg>
              En sådan här utveckling skulle riskera den besöksnäring som är
              beroende av snöskoter. Den skulle riskera möjligheten att komma
              ut till arbetsplatser i skog och mark. Den skulle definitivt hindra
              de markägare som är beroende av snöskotern att använda den, och
              de måste ta sig fram på annat sätt.
            </seg>
          </u>
          <u>
            <seg>
              Den fria åkningen kombinerat med ett fungerande ledsystem och
              ett fungerande finansieringssystem för de lederna – som vi inte
              har i Sverige i dag men som vi borde ha – skulle ge plats för
              oanade möjligheter för besöksnäringen, för dem som behöver använda
              arbetsredskapet snöskoter, för rekreation och för friluftsaktiviteter.
            </seg>
          </u>
          <u>
            <seg>
              Därför skulle jag vilja att ministern närmare berättar hur man
              ser på de här frågorna från regeringens sida. Anser man att snöskoteråkning
              i framtiden bara ska få ske på kontrollerade, förutbestämda leder?
              Eller kommer snöskoteråkning också i framtiden att vara en frihet
              för alla som har en snöskoter?
            </seg>
          </u>
          <note type="speaker">
            Anf. 73 ANITA BRODÉN (FP):
          </note>
          <u>
            <seg>
              Fru talman! Först vill jag tacka Gunnar Sandberg för frågan om
              skoterkörning – en fråga som är väldigt aktuell. Vi får oss till
              livs olika bilder av framför allt snöskotern och andra terrängfordon.
            </seg>
          </u>
          <u>
            <seg>
              Jag vill också tacka miljöministern för det klargörande svaret
              – ett viktigt klargörande i den frågeställning som Gunnar Sandberg
              lyfte upp om huruvida Nationella snöskoterrådet existerar. Miljöministern
              har verkligen bekräftat att det rådet existerar och att det pågår
              ett stort arbete där Naturvårdsverket är inkopplat.
            </seg>
          </u>
          <u>
            <seg>
              Jag skulle, fru talman, vilja se det från en annan infallsvinkel
              än den som Gunnar Sandberg lyfte fram, och det är ett miljöperspektiv.
            </seg>
          </u>
          <u>
            <seg>
              För många människor som vistas i naturen är ostördhet och tystnad
              väldigt viktigt. Många människor söker sig till fjällen för att
              uppleva just bullerfria miljöer. Särskilt skoterkörning kan upplevas
              som mycket störande inslag då det är kraftigt ljud och bullrar
              lång väg.
            </seg>
          </u>
          <u>
            <seg>
              I takt med att terrängkörningen i landet ökar så ökar också riskerna
              för skador och störningar. Barmarkskörning skadar främst marken
              och vegetationen, medan körning i snötäckt terräng – vi talar
              ju egentligen om snöskoter – är helt okej om det fungerar väl
              och man för fram sitt fordon på ett ansvarsfullt sätt. Men om
              man inte gör det kan det innebära skador för djurliv, friluftsliv
              och de areella näringarna.
            </seg>
          </u>
          <u>
            <seg>
              Barmarkskörning kan skada såväl naturen som friluftslivet. Det
              blir ett gränsfall när snön är så porös att fordonet kommer ned
              till marknivå. Då är det problematiskt, för det kan bli sönderkörda
              stigar och leder ute i naturen.
            </seg>
          </u>
          <u>
            <seg>
              Rennäringen är i behov av dessa fordon. Det är det som är det
              dubbla här. Om fordonen framförs på ett ovist sätt kan terrängkörningen
              ställa till oerhörda problem, till exempel att en hel renflock
              skingras.
            </seg>
          </u>
          <u>
            <seg>
              Vi har hört om nyttan, och den vill jag verkligen också betona.
              Jag inser att detta är viktigt för de areella näringarna, för
              markägarna, för besöksnäringen, för turismen och givetvis för
              ett antal arbetstillfällen.
            </seg>
          </u>
          <u>
            <seg>
              Men det innebär att den fria åkningen, som nämndes, kräver ansvar
              och efterlevnad av regelverket. Den accelererande buskörningen
              är problematisk. Jag har hört talas om den från flera olika håll,
              från såväl Norrbotten som delar av Västerbotten. Man satsar på
              nya sporter, och både mark och miljö skadas. Det är inte okej.
            </seg>
          </u>
          <u>
            <seg>
              Fru talman! Jag förlitar mig på att regeringen är förtrogen med
              denna problemställning och vidtar de åtgärder som krävs.
            </seg>
          </u>
          <note type="speaker">
            Anf. 74 Miljöminister LENA EK (C):
          </note>
          <u>
            <seg>
              Fru talman! Jag tycker att det här är en väldigt intressant diskussion,
              som egentligen speglar samma samarbetsanda som Snöskoterrådet
              har och visar i sin verksamhet.
            </seg>
          </u>
          <u>
            <seg>
              Allra först vill jag säga att jag naturligt nog förstår frihetskänslan
              i att kunna ta sig fram i ett snötäckt landskap och kunna ta sig
              dit man vill, om det nu handlar om att uppleva naturen, om rekreation,
              friluftsliv eller yrkesverksamhet. Det är självklart att snöskotern
              betyder väldigt mycket för människor i snötäckta delar av vårt
              land.
            </seg>
          </u>
          <u>
            <seg>
              Jag tror inte att alla som deltar i debatten vet att terrängkörning
              regleras i terrängkörningslagen. Enligt lagen är körning i terräng
              med motordrivet fordon för annat ändamål än jordbruk och skogsbruk
              förbjuden i hela landet
            </seg>
          </u>
          <u>
            <seg>
              Alla som lyssnar kanske inte vet vilken skada det kan handla
              om. Om man packar snön blir det skador på den gröda som finns
              under den. Ytvattenavrinning försvåras. Det finns rätt mycket
              problem som kan uppstå.
            </seg>
          </u>
          <u>
            <seg>
              Det är den reglering vi har. I övrigt kan man faktiskt köra i
              snötäckt miljö i väldigt stora områden i vårt land. Det betyder
              mycket för utvecklingen av friluftslivet men också för utvecklingen
              av arbetstillfällen, både inom turismen och inom andra områden.
            </seg>
          </u>
          <u>
            <seg>
              Det är också så att hänsyn ska tas till samebyarnas verksamhet.
              Jag tycker att det arbete som finns med samebyarnas terrängkörningsplaner
              är väldigt bra. Man har tittat på och utvärderat de planer som
              finns. 30 av Sveriges 33 fjällsamebyar har ansökt om och beviljats
              medel för framtagande av terrängkörningsplaner. Förutom att se
              var man kan köra i de områdena handlar det många gånger om att
              få bidrag till markförstärkande åtgärder för att minska terrängkörningens
              påverkan på våtmarker.
            </seg>
          </u>
          <note>
            Det sker mycket arbete för att märka ut snöskoterleder, dels
            via frivilligt medlemskap och ledbidrag i skoterföreningar, dels
            via kommunalt bidrag till skoterföreningar och dels via avgiftsbelagda
            leder i framför allt sju skoterområden i fjällen, fördelade mellan
            Dalarna, Jämtland, Härjedalen och Gävleborg.
          </note>
          <u>
            <seg>
              Utöver det skulle jag vilja säga att när snöskoterkörningen ökar
              är det väldigt viktigt att samtliga inblandade parter finns med
              i diskussionen och med balans försöker lösa de problem som uppstår.
              Är det så att problem inte går att lösa genom diskussioner i Snöskoterrådet
              kommer vi att ha möjlighet att ge specifika myndighetsuppdrag.
              Man kan lita på att Naturvårdsverket i sitt regleringsbrev har
              de beslut som behövs för att de ska kunna vara ett hem för de
              här frågorna.
            </seg>
          </u>
          <note type="speaker">
            Anf. 75 GUNNAR SANDBERG (S):
          </note>
          <u>
            <seg>
              Fru talman! Trevligt, Anita Brodén, att du vill delta i debatten!
              Jo då, Lena Ek, jag vet att det är terrängkörningslagen som reglerar
              mycket av snöskotertrafiken.
            </seg>
          </u>
          <u>
            <seg>
              Självklart måste man komma till rätta med miljöproblemen kring
              skoteråkningen. Som jag sade i mitt tidigare anförande har man
              hållit på och diskuterat de här frågorna i över fem år. Nu har
              man fått en samtalsledare från Naturvårdsverket som håller i det,
              och det är väl jättebra. Det är i all fall ett steg i rätt riktning.
              Om den samtalsledaren hade kommit in redan 2007 tror jag säkert
              att man hade kommit ännu längre. Det hade man möjligen också om
              man hade haft en huvudman som ansvarat för de här frågorna. På
              fem år hinner man diskutera väldigt mycket, även om det är ideellt,
              och komma med en massa förslag.
            </seg>
          </u>
          <u>
            <seg>
              Det är bra om man också lyfter fram de goda exemplen och om man
              kanske får lagar eller åtminstone regleringar. Ledfinansieringen
              är väldigt viktig för snöskotertrafiken. Den sker på ideell basis.
              Snöskoterklubbarna brottas – oftast är medlemsintäkten den enda
              intäkt man har. När eldsjälen försvinner och inte orkar köra upp
              lederna längre blir de inte uppkörda, och då väljer man kanske
              att köra någon annanstans.
            </seg>
          </u>
          <u>
            <seg>
              Därför är det viktigt att man får finansiering och att man får
              en modell som sträcker sig från Kiruna i norr ned till Dalarna
              efter fjällkedjan där det är snö, för det är ju en förutsättning.
              Man ska givetvis inte köra där det är barmark.
            </seg>
          </u>
          <u>
            <seg>
              Det är dessutom viktigt att man har en enhetlig modell. Om man
              kommer och kör och kommer in i ett betalledssystem – de växer
              upp för att säkra finansieringen av uppkörningen av lederna nu
              när ingen tar tag i de här frågorna – kanske det blir stopp. Då
              måste man betala för att få åka på leden. Var betalar man? Hur
              är det löst?
            </seg>
          </u>
          <u>
            <seg>
              Frågorna är alltså många. Mycket av det här skulle ha kunnat
              vara löst med regeringens goda minne och intresse. Men det är
              som sagt många frågor som hänger i luften och som kräver ett svar
              och att någon tar tag i dem.
            </seg>
          </u>
          <u>
            <seg>
              Min fråga kvarstår: Vad har regeringen gett Naturvårdsverket
              för uppdrag mer än att utreda miljöaspekten? Har man något tydligare
              uppdrag till de här myndigheterna? De är professionella – de vet
              exakt vilka förslag som skulle kunna innebära en förutsättning
              för att snöskotertrafiken ska växa, att man följer lederna och
              att man utvecklar den ännu mer.
            </seg>
          </u>
          <note type="speaker">
            Anf. 76 LEIF PETTERSSON (S):
          </note>
          <u>
            <seg>
              Fru talman! Jag fick ju inget svar på min fråga, så jag ställer
              den igen i början så att jag ska hinna med den: Avser regeringen
              att lägga fram något förslag som skulle hindra den fria skoteråkningen
              och begränsa den till de skoterleder som finns? Den frågan skulle
              jag gärna vilja ha ett svar på.
            </seg>
          </u>
          <u>
            <seg>
              Jag kan konstatera att en hel del av de betalleder som finns
              i dag dras med stora problem. Det finns ett sådant område i Norrbotten,
              uppe i Jäckvik nära norska gränsen. Men de har konstaterat att
              de nog måste lägga ned verksamheten i den skoterföreningen, i
              alla fall ledverksamheten, eftersom de inte får in tillräckligt
              med betalning. De klarar inte av att finansiera sina maskiner
              och så vidare med de ledavgifter som kommer in.
            </seg>
          </u>
          <u>
            <seg>
              I stället måste man titta på ett annat system för att finansiera
              lederna. Det förslag som vi har diskuterat inom snöskoterföreningarna
              handlar om att man skulle ta ut en avgift för varje skoter. Det
              är inte ett färdigt förslag ännu, men det kommer att komma.
            </seg>
          </u>
          <u>
            <seg>
              Jag vill också säga att Snöskoterrådet är väldigt bra, men det
              har ingen beslutsfunktion. Snöskoterrådet kan bara vara en diskussionsklubb,
              ingenting annat – en frivillig sammanslutning, som det uttrycktes
              här. Av det drar jag slutsatsen att det egentligen inte finns
              någon skoterpolitik i Sverige.
            </seg>
          </u>
          <u>
            <seg>
              Jag tycker att det borde vara organiserat på det här sättet:
              Snöskotern är ett fordon som alla andra. Det borde lyda under
              samma överhöghet som alla andra fordon i Sverige, det vill säga
              under infrastrukturen. Det är där som det egentligen hör hemma.
              Det borde vara under Trafikverket som man diskuterar frågorna,
              för det är ett trafikslag precis som alla andra. Skoterleder är
              vägar för snöskotrar och ingenting annat. Därför borde det vara
              på det sättet.
            </seg>
          </u>
          <u>
            <seg>
              Jag ser fram emot ett svar på frågan.
            </seg>
          </u>
          <note type="speaker">
            Anf. 77 ANITA BRODÉN (FP):
          </note>
          <u>
            <seg>
              Fru talman! Jag vill understryka att jag tycker att det är oerhört
              värdefullt att Naturvårdsverket har fått uppdraget som miljöministern
              lyfter fram där ett av våra 15 miljökvalitetsmål, Storslagen fjällmiljö,
              tas upp på ett specifikt sätt.
            </seg>
          </u>
          <u>
            <seg>
              Jag har, fru talman, en stor tilltro till det fortsatta arbetet
              inom Nationella Snöskoterrådet. Det har ifrågasatts om det rådet
              verkligen finns, men miljöministern har förtydligat att det lever
              i allra högsta grad. Där ska man nu tillsammans med Naturvårdsverket
              som den sammankallande parten lyckas göra kloka avvägningar.
            </seg>
          </u>
          <u>
            <seg>
              Stora krafttag måste tas för att stävja den okynnesåkning som
              faktiskt pågår, för att förhindra skador på miljön och på den
              areella näringen där inte minst renskötseln kan nämnas, och för
              att möjliggöra den fortsatta, viktiga besöksnäringen och att människor
              som lever och bor i snöskoterområden ska kunna nyttja detta färdmedel.
            </seg>
          </u>
          <u>
            <seg>
              Om man inte lyckas med det, fru talman, tror jag att konsekvensen
              blir att man kan behöva göra en översyn av terrängkörningslagen.
              Men min förhoppning är att man i en god dialog ska komma framåt
              i frågan.
            </seg>
          </u>
          <note type="speaker">
            Anf. 78 ISAK FROM (S):
          </note>
          <u>
            <seg>
              Fru talman! Precis som flera av mina meddebattörer har lyft fram
              bygger snöskotertrafiken på frihet under ansvar. Vi har i grunden
              en bra terrängkörningslag som reglerar detta.
            </seg>
          </u>
          <u>
            <seg>
              Anita Brodén tog upp några miljöbekymmer. När det gäller moderna
              snöskotrar i originalutförande skulle jag säga att ljudet inte
              är något bekymmer. Snarare är det ett bekymmer för viltet om snöskotern
              inte hörs. Viltet blir betydligt mer skrämt om fordonet inte hörs.
            </seg>
          </u>
          <u>
            <seg>
              Erfarenheterna från den del av landet jag själv kommer från är
              också att de stora markskadorna kommer från fyrhjulingar på sommarkörning,
              vilket både samer och andra gör sig skyldiga till. De stora skadorna
              på marken kommer inte från snöskotertrafiken utan från andra fordon.
              Där behövs nog andra åtgärder.
            </seg>
          </u>
          <u>
            <seg>
              Det jag ville lyfta fram är behovet av ett nationellt ledsystem
              och nationella kartor för ledsystemet. Att möjliggöra långa ledsystem
              är viktigt för besöksnäringen, som växer i det här området. Man
              ska kunna ta sig från Umeå till Tärnaby på ett utmärkt ledsystem.
              I dag bygger detta helt och hållet på ideellt och frivilligt arbete.
              Vill en markägare stoppa en led kan han göra det. Det behövs en
              nationell lagstiftning och en samsyn mellan länsstyrelserna när
              det gäller den här frågan.
            </seg>
          </u>
          <u>
            <seg>
              Jag tror att vi alla är överens om att ett nationellt ledsystem
              vore till nytta och gagn för alla. Har man ett nationellt väl
              utmärkt ledsystem skulle man också komma ifrån en del av den buskörning
              som finns. Det är något man behöver titta på.
            </seg>
          </u>
          <u>
            <seg>
              Sedan är det finansieringsfrågan. Jag tror att de flesta som
              har snöskoter i dag skulle vara villiga att betala en avgift som
              de får tillbaka i form av en led, men pengarna ska inte försvinna
              i väg någon annanstans. Jag har inte hört något annat.
            </seg>
          </u>
          <u>
            <seg>
              Som Leif nämnde säger skoterföreningen i Jäckvik att man tror
              att man får in 40 procent ungefär – resten behöver inte betala
              eftersom det inte finns någon kontrollfunktion. Detta är också
              något som skadar besöksnäringen och snöskotertrafiken. Jag tror
              att vi behöver fokusera mer positivt på vad vi kan göra för att
              stärka trafiken. Jag delar också Leif Petterssons uppfattning
              att detta borde ligga under ett departement som har hand om det.
              Skotern är ett fordon och ska betraktas som ett sådant.
            </seg>
          </u>
          <note type="speaker">
            Anf. 79 Miljöminister LENA EK (C):
          </note>
          <u>
            <seg>
              Fru talman! Tre saker pågår just nu i skoterpolitiken. Det första
              är att Naturvårdsverket i sitt regleringsbrev har fått uppgiften
              att vara en hemvist för de här diskussionerna och organisera det
              frivilliga Snöskoterrådets arbete. Man håller där på och är mitt
              uppe i förhandlingarna om ett nytt avtal för den närmaste fyraårsperioden.
              Det är naturligtvis väldigt bra.
            </seg>
          </u>
          <u>
            <seg>
              Frågorna har utvecklats, för antalet skotrar har ökat, räckvidden
              har ökat och användningsområdena har ökat. Det innebär naturligtvis
              att det är nya problemställningar nu i förhållande till hur det
              var när man började i den första omgången av skoterrådets arbete.
            </seg>
          </u>
          <u>
            <seg>
              Jag värnar mycket om det frivilliga Nationella snöskoterrådet.
              Som i all miljöpolitik uppstår det konflikter mellan olika intressen,
              och det allra bästa är att man sitter vid samma bord, pratar med
              varandra och lär sig förstå varandras argument och kommer fram
              till slutliga lösningar. Går inte det är regeringen beredd att
              gå in med uppdrag till olika myndigheter.
            </seg>
          </u>
          <u>
            <seg>
              Jag måste säga att jag är lite tveksam till detta att hela snöskoterverksamheten
              ska hanteras som en trafikfråga. Det finns inslag av det, men
              det finns väldigt mycket annat i det här sammanhanget som man
              behöver resonera om.
            </seg>
          </u>
          <u>
            <seg>
              Det tredje stora som pågår är uppdraget om Storslagen fjällmiljö,
              som Naturvårdsverket har fått. Vi har något väldigt fint i Sverige.
              Vi har nämligen ett nationellt miljömålssystem med 16 miljömål.
              De bearbetas av Miljömålsberedningen, där alla partier är med.
              Det är därmed också ett fantastiskt dialogforum och också ett
              pådrivande forum. Miljömålsberedningen kommer fram med väldigt
              tuffa förslag – det vet jag som miljöminister, som ska se till
              att det blir en remissomgång och sedan sammanfatta det hela till
              politik.
            </seg>
          </u>
          <u>
            <seg>
              Här ligger ett uppdrag som kommer ur Miljömålsberedningen, där
              alla partier är med. Det är ett uppdrag som har förmedlats via
              regeringen om att Naturvårdsverket ska föreslå en strategi med
              etappmål, styrmedel och åtgärder som ska bidra till att miljökvalitetsmålet
              Storslagen fjällmiljö nås. Där ingår också att, inom ramen för
              uppdraget, peka ut områden där behov av författningsändringar
              finns.
            </seg>
          </u>
          <u>
            <seg>
              Det är naturligtvis väldigt bra att Naturvårdsverket är hemvist
              för skoterfrågorna just nu. Man har detta uppdrag, och därmed
              har man en alldeles naturlig möjlighet att diskutera de här frågorna
              inom Naturvårdsverkets uppdrag. Det handlar då om buller, minskad
              miljöpåverkan och också om kanalisering av snöskotertrafiken.
              Det är precis det som deltagarna i den här interpellationsdebatten
              efterlyser. Det är fullt möjligt att delta i diskussionen med
              Naturvårdsverket. Man kommer att redovisa uppdraget i juni, så
              det finns fortfarande tid för alla olika intressenter att delta.
            </seg>
          </u>
          <u>
            <seg>
              Jag ser fram emot resultatet av uppdraget. Då kommer vi att ha
              ett underlag som pekar på om vi behöver förändra något eller om
              vi ska fortsätta arbetet framåt på den väg som vi har följt de
              senaste åren.
            </seg>
          </u>
          <note type="speaker">
            Anf. 80 GUNNAR SANDBERG (S):
          </note>
          <u>
            <seg>
              Fru talman! Vi har varit inne på detta med leder och avgifter
              för leder. Jag har i tidigare debatter kommit med några förslag
              om hur man skulle kunna finansiera detta om man då inte vill ta
              det av medlemmarna – det täcker ju inte hela kostnaden.
            </seg>
          </u>
          <u>
            <seg>
              Om vi skulle införa en avgift på 100 kronor eller 200 kronor
              per skoter – det är inte mycket, utan det betalar man gärna –
              har man från rådet bekräftat att den summan skulle gå tillbaka
              till skoteråkningen. Det skulle innebära ungefär 60 miljoner.
              Då skulle man kunna anställa några personer som jobbar heltid
              med detta, i stället för att ha det som i dag, där man har någon
              som jobbar ordinarie i rådet men mycket sköts ideellt.
            </seg>
          </u>
          <u>
            <seg>
              Naturvårdsverket, som fick uppdraget efter 2013, fick det också
              lite på sidan av. Man blev ju inte av med sina tidigare arbetsuppgifter,
              utan det här är något man skulle göra i tillägg. Hur det är nu
              vet jag inte. Man har nu hållit på i ett år.
            </seg>
          </u>
          <u>
            <seg>
              Detta är som sagt ett förslag som går hem hos skoteråkarna. Det
              är faktiskt det enda förslaget som de kan köpa. Avgift har man
              också för jägarna, som löser jaktkort. Här skulle man kunna ha
              ungefär samma system. Det skulle vara ganska lätt att administrera.
            </seg>
          </u>
          <u>
            <seg>
              När det gäller buller är det som Isak From sade: Man hör knappt
              en skoter i dag. Fyrtaktarna är så tysta. Man måste komma alldeles
              inpå dem för att höra dem. När man ser skotern börjar man fundera
              på om den är i gång, om den rullar eller inte. Först när man kommer
              jättenära hör man ett sus, och sedan är de förbi.
            </seg>
          </u>
          <u>
            <seg>
              Sedan finns busåkningen. Buset kommer man aldrig åt. Jag har
              ingen aning hur man ska göra. Det finns de som busåker, men det
              är olagligt. De 60 miljonerna skulle också kunna innebära att
              man fick resurser att jaga och sätta fast busåkarna. Man kunde
              ha ledvakter.
            </seg>
          </u>
          <u>
            <seg>
              Ju finare led man har, desto fler kommer att åka på den. Så är
              det.
            </seg>
          </u>
          <note type="speaker">
            Anf. 81 ISAK FROM (S):
          </note>
          <u>
            <seg>
              Fru talman! Jag har bara ett litet instick till miljöministern:
              Snöskoteråkning berör mer än storslagen fjällmiljö. Vi har ett
              skogsland och ett kustland som också berörs.
            </seg>
          </u>
          <u>
            <seg>
              Jag skulle vilja lyfta fram att det ändå har blivit mycket bättre,
              bland annat tack vare förarbevis och utbildningsinsatser, framför
              allt för ordning och reda. De insatser som polisen gör med alkoholkontroller
              under påsk- och sportlovsveckor har varit bra. Det är viktigt
              att skylta med att kontrollerna sker så att folk blir medvetna
              om att det inte är okej att ta en pilsner på sjön. Det är nolltolerans
              på området.
            </seg>
          </u>
          <u>
            <seg>
              Vi får fortsätta att diskutera. Långsiktigt är det viktigt att
              ha nationella ledsystem och att länsstyrelserna har liknande arbetssätt.
              I dag är fem länsstyrelser involverade. Alla tolkar lagstiftning,
              regelverk och förbudszoner på lite olika sätt. Det är inte helt
              lyckligt, framför allt inte för dem som vill bygga upp besöksnäringen.
            </seg>
          </u>
          <note type="speaker">
            Anf. 82 Miljöminister LENA EK (C):
          </note>
          <u>
            <seg>
              Fru talman! Det är en styrka att Miljömålsberedningen står bakom
              uppdraget. Det ska bli intressant att se hur Naturvårdsverket
              fogar samman förslag för hur man ska klara miljömålet Storslagen
              fjällmiljö, kanalisera skotertrafiken och eventuella förslag om
              ytterligare reglering.
            </seg>
          </u>
          <u>
            <seg>
              Här finns naturligtvis en möjlighet för representanter i Nationella
              snöskoterrådet att jobba med Naturvårdsverket under slutfasen
              av arbetet med att ta fram texten. Uppdraget rapporteras i juni
              2014. Sedan kommer det att på vanligt sätt skickas ut på remiss.
              Då finns möjlighet att yttra sig om man tycker att förslagen som
              finns i Naturvårdsverkets redovisning är bra eller dåliga.
            </seg>
          </u>
          <u>
            <seg>
              Jag håller med om att det som har gjorts i fråga om förarbevis
              och alkoholkontroller är viktigt. För båtmotorer, bilar och snöskotrar
              är det i fråga om buller och klimat viktigt med teknikutveckling.
              Vi ser att det sker.
            </seg>
          </u>
          <u>
            <seg>
              Jag uppskattar det jobb som görs på Naturvårdsverket i dessa
              frågor. Hela den stora gruppen organisationer deltar i Snöskoterrådets
              arbete på ett konstruktivt sätt. Jag hoppas att man når fram till
              ett bra nytt avtal.
            </seg>
          </u>
          <u>
            <seg>
              Fru talman! Alla vi som har deltagit i debatten är intresserade
              av att arbetet ska bli bra. Det vilar ett ansvar på oss alla.
              Jag hoppas att vi kan fortsätta diskussionen för att utveckla
              snöskoterpolitiken i samma konstruktiva anda som vi har haft i
              interpellationsdebatten.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Svar på interpellation 2013/14:387 om friluftslivets villkor
          </note>
          <note type="speaker">
            Anf. 83 Miljöminister LENA EK (C):
          </note>
          <u>
            <seg>
              Fru talman, ärade ledamöter och ärade åhörare! Isak From har
              frågat vad kulturministern vill göra för att öka möjligheten för
              friluftsorganisationerna att ta emot fler barn och unga i sin
              verksamhet. Arbetet inom regeringen är så fördelat att det är
              jag som ska svara på interpellationen.
            </seg>
          </u>
          <u>
            <seg>
              Jag vill inledningsvis understryka att friluftsliv är en angelägen
              fråga för regeringen och ett prioriterat område. En rik tillgång
              på natur, tillsammans med allemansrätten, individens intresse
              och ideella organisationers engagemang är grunden för människors
              möjligheter att bedriva friluftsliv. De senaste fyra åren har
              vi arbetat intensivt med att stärka friluftslivet och utveckla
              politiken. I juli 2010 lämnade regeringen propositionen Framtidens
              friluftsliv (prop. 2009/10:238). Detta var Sveriges första proposition
              om friluftslivet någonsin. Regeringen har senare, i december 2012,
              kompletterat det av riksdagen fastställda övergripande målet för
              friluftslivspolitiken med tio mätbara mål (skr. 2012/13:51). Utöver
              att redovisa de satsningar som har gjorts för att utveckla mätbara
              mål för friluftslivet redovisade vi andra relevanta åtgärder inom
              området och redogjorde för regeringens syn på det framtida arbetet
              med utveckling och uppföljning av målen för friluftslivspolitiken.
              Vi redovisar dessutom årligen i budgetpropositionen hur statsbidragen
              till friluftsorganisationerna har fördelats och använts.
            </seg>
          </u>
          <u>
            <seg>
              Nu till frågan om vad vi kan göra för att öka möjligheterna för
              friluftsorganisationerna att ta emot fler barn och unga i sin
              verksamhet.
            </seg>
          </u>
          <u>
            <seg>
              Jag vill, fru talman, understryka att friluftslivspolitiken lägger
              fast att det inte är staten som skapar friluftslivet. Det framgår
              av både proposition och skrivelse att staten har ett ansvar att
              skapa förutsättningar för ett rikt och varierat friluftsliv och
              att försäkra tillgång och förbättra tillgänglighet till naturen.
              Staten stöder genom olika myndigheter möjligheterna för alla medborgare
              att vistas ute i naturen för fysisk aktivitet, rekreation och
              välbefinnande. Staten skapar även förutsättningar för friluftslivet
              genom att stötta och stimulera ideella organisationers verksamhet
              i syfte att öka människors friluftslivsaktiviteter. Detta gör
              regeringen bland annat genom de 28 miljoner kronor per år i statsbidrag
              som fördelas till friluftslivets organisationer, där barn och
              unga är viktiga deltagare och målgrupper. Statsbidragen utgör
              följaktligen en viktig del av friluftslivspolitikens genomförande
              som hålls samman av Miljödepartementet.
            </seg>
          </u>
          <u>
            <seg>
              Regeringen höjde stödet till friluftslivet 2010 med 3 miljoner
              – från tidigare 25 miljoner upp till 28 miljoner. Stödet till
              de svenska friluftsorganisationerna och deras olika aktiviteter
              fördelas av paraplyorganisationen Svenskt Friluftsliv, enligt
              förordningen om statsbidrag till friluftsorganisationerna. Syftet
              är att stödja att människor organiserar sig för vistelse i naturen
              och att allemansrätten är grunden för utevistelsen. Alla människor
              ska ha möjlighet att genom friluftsliv få naturupplevelser, välbefinnande,
              social gemenskap och ökad kunskap om naturen och miljön.
            </seg>
          </u>
          <u>
            <seg>
              Det är Svenskt Friluftsliv som avgör vilka organisationer, projekt
              och därmed målgrupper som får stöd. Av organisationernas redovisningar
              framgår att barn och unga har prioriterats de senaste åren. År
              2012 fördelades 28 miljoner kronor i bidrag till friluftsorganisationer,
              fördelat på organisationsbidrag och projekt. Drygt 19 miljoner
              avsåg organisationsbidrag till 15 organisationer, och 8 miljoner
              avsåg verksamhetsbidrag till projekt vid 15 organisationer. Organisationsbidragen
              möjliggör stor verksamhet med många deltagare. Till exempel deltog
              över 17 000 elever i Livräddningssällskapets sommarsimskola. Svenska
              Turistföreningen utvecklade bland annat föreningens aktiviteter
              för barn och unga. Vidare har verksamheter eller projekt för barn
              och ungdomar särskilt prioriterats under de senaste åren. Det
              framgår dessutom av beslutsprotokollen att prioriteringen fortsätter
              i organisationerna.
            </seg>
          </u>
          <u>
            <seg>
              Barn och ungdomar prioriteras även inom idrotten. Exempelvis
              kan nämnas att bidraget till idrottsrörelsens barn- och ungdomsverksamhet
              i form av lokalt aktivitetsstöd år 2012 uppgick till 616 miljoner
              kronor. Inom den särskilda satsningen Idrottslyftet, under Riksidrottsförbundets
              ansvar, samverkar idrotts- och friluftsorganisationer. Riksidrottsförbundet
              beslutade om nya riktlinjer för Idrottslyftet, det vill säga samverkan,
              som trädde i kraft den 1 januari förra året. Det övergripande
              syftet är att stärka och utveckla världens bästa barn- och ungdomsidrott
              så att fler flickor och pojkar väljer att idrotta i föreningar
              där verksamheten bedrivs utifrån idrottsrörelsens idéprogram Idrotten
              vill . De nya riktlinjerna strävar efter att Idrottslyftet ska
              bli ett förstärkt verktyg för utveckling av barn- och ungdomsidrotten
              i Sverige.
            </seg>
          </u>
          <u>
            <seg>
              I dessa frågor samverkar Miljö- och Kulturdepartementen. Vi kommer
              att fortsätta den dialog vi har haft hittills. Vad gäller friluftslivets
              samhällsnytta ber jag att få återkomma i nästa anförande.
            </seg>
          </u>
          <note type="speaker">
            Anf. 84 ISAK FROM (S):
          </note>
          <u>
            <seg>
              Fru talman! Tack, miljöministern, för det långa och detaljerade
              svaret! Svarets längd kanske pekar på att man tycker att frågan
              är viktig och att man vill lite mer än vad man presterar.
            </seg>
          </u>
          <u>
            <seg>
              Hundratusentals barn och unga är med i aktiviteter som arrangeras
              av Svenskt Friluftsliv. Föreningsverksamhet är i sig ett vaccin
              mot att hamna i utanförskap. Genom att vara med i en förening
              inom till exempel friluftsliv eller idrott utvecklar unga sin
              identitet och får erfarenhet och kunskaper. Det ger framtidstro,
              känsla av personlig frihet och större tilltro till samhället.
              Det är viktigt att tillhandahålla meningsfulla fritidsaktiviteter
              åt våra barn och unga. Det visar inte minst de senaste årens oroligheter
              i och omkring storstädernas förorter. Vettiga och nyttiga fritidssysselsättningar
              håller unga sysselsatta, friska, engagerade och borta från annat
              som är mindre nyttigt.
            </seg>
          </u>
          <u>
            <seg>
              Svenskt Friluftsliv är en paraplyorganisation som i dag består
              av 24 ideella friluftsorganisationer som tillsammans har två miljoner
              medlemmar. Svenskt Friluftsliv arbetar med att värna allemansrätten,
              stärka finansiering av friluftsorganisationer samt höja statusen
              för friluftslivet. Det arbetet är viktigt och förtjänar att uppmärksammas.
            </seg>
          </u>
          <u>
            <seg>
              Svenskt Friluftsliv sorterar i dag under Miljödepartementet.
              Vi socialdemokrater har länge tyckt att en bättre ordning skulle
              vara att låta Svenskt Friluftsliv sortera under Kulturdepartementet.
              Inte minst snuddade miljöministern vid det i dag. Kulturdepartementet
              tar ju hand om idrottsrörelsen. Vi tror att kompetensen i frågor
              som rör civilsamhälle, idrott och friluftsliv på så sätt skulle
              hållas samman bättre, inte minst då idrott och friluftsliv hör
              till kulturutskottets verksamhetsområden i riksdagen.
            </seg>
          </u>
          <u>
            <seg>
              Det är ganska svårt att förklara vad det är för skillnad mellan
              Svenska Cykelsällskapet och Svenska Cykelförbundet. Bägge bedriver
              samma verksamhet i sig. Några ägnar sig åt elitidrott, men bägge
              har motion och cykel som det som är det främsta. Svenska Kanotförbundet,
              Svenska Orienteringsförbundet, Svenska Klätterförbundet med flera
              är därför medlemmar i både RF och Svenskt Friluftsliv.
            </seg>
          </u>
          <u>
            <seg>
              Friluftslivets samhällsnytta är oomtvistad. Det framgår inte
              minst av de mål för friluftspolitiken som sattes upp av riksdagen.
              Men tyvärr lyser faktiska åtgärder med sin frånvaro i regeringens
              förslag. Om man menar allvar med att ta till vara friluftslivets
              värden behövs friluftspolitik med faktiska åtgärder.
            </seg>
          </u>
          <u>
            <seg>
              Vi ser en segregation även inom friluftslivets område. Barn till
              ekonomiskt mindre bemedlade föräldrar får svårare och svårare
              att ta del av det. Det här lyfte vi socialdemokrater fram i vår
              skuggbudget i höstas. Vi ville fördubbla Svenskt Friluftslivs
              möjligheter att ta emot barn och unga i sin verksamhet. Vi tror
              att det vore bra och skulle göra dubbel nytta. Dessutom skulle
              det skapa bättre framtidstro hos våra barn och unga, oavsett var
              i Sverige de befinner sig.
            </seg>
          </u>
          <u>
            <seg>
              Jag hade en fråga till kulturministern om vad hon ville göra
              för att öka möjligheterna för friluftsorganisationerna att ta
              emot fler barn och unga i sin verksamhet, oberoende av vilken
              inkomst som föräldrarna har. Men miljöministern kanske kan svara
              på det i stället.
            </seg>
          </u>
          <note type="speaker">
            Anf. 85 ANITA BRODÉN (FP):
          </note>
          <u>
            <seg>
              Fru talman! Jag vill tacka Isak From som ställt frågan, en fråga
              som jag verkligen har engagerat mig i och som jag har känt för
              under många år. Jag vill också tacka miljöministern för det utförliga
              svaret, som pekar på ett stort engagemang.
            </seg>
          </u>
          <u>
            <seg>
              Vi delar egentligen uppfattningen att friluftslivet har en oerhört
              stor betydelse. Jag är både stolt och glad över att alliansregeringen
              är den regering som först lade fram en friluftsproposition, den
              första någonsin för svenskt vidkommande. Dessutom har det på flera
              områden klart förbättrats för friluftslivet. Svenskt Friluftsliv
              ansvarar nu självt för att fördela medlen, till exempel. Arbetet
              med de tio mätbara mål som miljöministern lyfte fram genererade
              oerhört engagemang i olika arbetsgrupper där väldigt många personer
              och myndigheter var involverade. Det har alltså hänt mycket.
            </seg>
          </u>
          <u>
            <seg>
              Isak From nämnde behovet av mer medel, speciellt för utsatta
              barn. Jag delar hans uppfattning där, och det gjorde regeringen
              också. Det var därför man tillsköt 122 miljoner för att barn som
              lever i ekonomisk utsatthet ska kunna delta i fritidsaktiviteter.
            </seg>
          </u>
          <u>
            <seg>
              Varje vecka är det hundratusentals barn, precis som lyftes fram,
              som deltar i olika typer av aktiviteter. Man kan säga att det
              är det bästa vaccin man kan använda sig av för att stå emot och
              inte hamna i utanförskap men också för att, som Isak From nämnde,
              stärka sin identitet, få kunskap och erfarenhet och lära sig till
              exempel om allemansrätten i samband med vistelse ute i skog och
              mark.
            </seg>
          </u>
          <u>
            <seg>
              Fru talman! Trots alla de positiva steg som har tagits känner
              jag att det ändå behövs ytterligare några steg. Framför allt gäller
              det den positiva samverkan som jag ser mellan två departement,
              Miljödepartementet och Kulturdepartementet. De kommer att behöva
              ta ett sista steg för en ordentlig samverkan mellan idrottsrörelsen
              och friluftsrörelsen. Miljöministern pekade på att det sker samverkan
              inom Idrottslyftet. Det behövs ett steg till för att riktigt involvera
              friluftsrörelsen inom Idrottslyftet. Det skulle stärka friluftsrörelsens
              muskler. Den frågan har jag haft möjlighet att lyfta fram vid
              andra tillfällen, både med miljöminister Lena Ek och med kulturministern
              och fått ett väldigt positivt svar. I dag stryker miljöministern
              under och pekar särskilt på den samverkan, vilket jag blev riktigt
              glad av att höra. Tack för det!
            </seg>
          </u>
          <note type="speaker">
            Anf. 86 TINA EHN (MP):
          </note>
          <u>
            <seg>
              Fru talman! Tack för debatten hittills!
            </seg>
          </u>
          <u>
            <seg>
              Det här är ett behjärtansvärt område som vi alla känner mycket
              varmt för. Vi har säkert alla många egna erfarenheter. Jag var
              ledare inom Friluftsfrämjandet under många år och såg barnens
              utveckling när det gäller balans, motorik, att lära sig samarbeta,
              lösa konflikter, hantera kniv, tälja, bygga broar. Det bär man
              med sig i livet. Det tror jag är en rik sak, en ryggsäck, som
              man har nytta av hela livet.
            </seg>
          </u>
          <u>
            <seg>
              Nu är det miljöministern som svarar på frågan. Som barn kanske
              man inte förstår sambanden när det blir mindre möjligheter att
              vistas utomhus. Jag har själv varit aktiv i frågan om utevistelse
              i skolmiljö. Det är ett problem därför att man inte vill ta ut
              avgifter för skolutflykter och det inte finns resurser i skolans
              värld för skolutflykter, men samtidigt har vi dokument och lagar
              som säger att barn ska ha rätt till utevistelse i skolans miljö.
              Det är ett jätteproblem, och jag tror att alla skolor skulle önska
              att de verkligen kunde leva upp till det, men så ser inte verkligheten
              ut.
            </seg>
          </u>
          <u>
            <seg>
              Som barn kanske man inte förstår sambanden, om man aldrig kommer
              ut i naturen för att röra sig, att delta i en friluftsaktivitet
              eller att bara vara. Det gäller bland annat betydelsen av skogen
              och dess värden, av havets ekosystem och om det finns tillgång
              på fisk eller inte, av om en vattensalamander är av betydelse
              eller inte, av rovdjuren som toppredatorer eller om de bara ses
              som problem för att de är just rovdjur. Friluftslivspolitiken
              är ju avhängig av både kunskap och många andra politikområden.
            </seg>
          </u>
          <u>
            <seg>
              Ministern och Anita Brodén lyfte fram glädjen över att det finns
              en positiv samverkan mellan olika departement i dessa frågor.
              Då borde det finnas en oerhört stor kunskap. Är detta samarbete
              utvecklat, eller vad beror det på att just friluftslivet lite
              grann faller mellan stolarna? Även om det riktas resurser till
              friluftslivet finns det en massa saker som inte genomförs och
              som det är problem med.
            </seg>
          </u>
          <u>
            <seg>
              På det här politikområdet behövs det en dialog mellan olika departement,
              vilket kan behövas också på många andra områden. Men här är det
              uppenbart att det hänger ihop med vilken planering som finns av
              naturområden, av samhällen, av om det finns tätortsnära natur,
              om det går en väg som skär genom ett område eller om det är lätt
              att ta sig till grönområden och så vidare.
            </seg>
          </u>
          <u>
            <seg>
              Det är en fråga som jag vill bita mig fast vid: Hur ser det egentligen
              ut med lite bredare syn på det här området?
            </seg>
          </u>
          <note type="speaker">
            Anf. 87 GÖRAN MONTAN (M):
          </note>
          <u>
            <seg>
              Fru talman! Det gläder mig oerhört att vi nu äntligen diskuterar
              en fråga som ofta – som Tina Ehn framhöll – faller mellan stolarna,
              nämligen friluftslivet. Friluftsliv har en mycket större betydelse
              i samhället än vad vi dagligen tänker på, även om många av oss
              brukar befinna oss i den friska luften och njuter av naturen.
              Ibland kommer det inte fram vilken enorm betydelse friluftslivet
              – ungdomars möjlighet att vara ute i naturen och att motionera
              – har för folkhälsan. Som jag ser det är folkhälsan det primära
              skälet. Det är underbart att vara ute i naturen, inte minst en
              dag som i dag även om det blåser lite grann.
            </seg>
          </u>
          <u>
            <seg>
              Det är därför som vi borde satsa mycket mer, inte bara i pengar
              utan också i tanken för att koncentrera oss på vad friluftslivet
              betyder för att upprätthålla folkhälsa. Det finns ju vetenskaplig
              evidensbaserad forskning om vad det betyder i kronor och ören
              att möjliggöra för människor att motionera och att inte göra det.
              Det är häpnadsväckande siffror. Inte minst finns det en norsk
              undersökning som visar detta väldigt tydligt.
            </seg>
          </u>
          <u>
            <seg>
              I Sverige har vi satsat på att skilja på friluftslivets folkhälsoaspekt
              och idrotten. Idrotten får 1,8 miljarder medan friluftslivet och
              dess paraplyorganisationer får 28 miljoner. Det är en rätt stor
              skillnad. För RF är 28 miljoner nästan felräkningspengar. Därför
              är det av vikt att vi ytterligare försöker att trycka på betydelsen
              av samverkan och av en bättre samordning mellan idrotten och friluftslivet.
            </seg>
          </u>
          <u>
            <seg>
              Det finns så många barn och ungdomar som av olika skäl inte vill
              eller inte platsar i den organiserade idrotten. De kan vara överviktiga.
              De kan komma från en kultur där man inte håller på med den här
              typen av aktiviteter. Men att komma ut i naturen i samverkan med
              andra ungdomar och barn kan nästan alla vara med på. Men, som
              sagt, att inte bli vald till fotbollslaget eller handbollslaget
              har en oerhört negativ effekt på individen. Där har Svenskt Friluftsliv
              betydelse med sin mångfald av organisationer alltifrån scouter
              till kanotpaddling, fjällvandring, ja, till och med ridning på
              islandshästar – sedan förra veckan är nämligen också Islandshästförbundet
              fullvärdig medlem i Svenskt Friluftsliv. Det finns en enorm källa
              till olika möjligheter att ta till vara det som naturen har att
              bjuda.
            </seg>
          </u>
          <u>
            <seg>
              Personligen skulle jag vilja se att Svenskt Friluftsliv skulle
              få ökade resurser. Bakom den organisationen döljer det sig tusentals
              frivilliga, ideellt arbetande personer. Det finns en gräns för
              hur mycket man kan begära av dem.
            </seg>
          </u>
          <u>
            <seg>
              Nordiska rådet kommer att utlysa 2015 som nordiskt friluftslivsår.
              Då handlar det framför allt om urbant friluftsliv. Nordiska rådet
              hoppas också att kunna dela ut ett miljöpris till någon friluftsorganisation.
            </seg>
          </u>
          <note type="speaker">
            Anf. 88 Miljöminister LENA EK (C):
          </note>
          <u>
            <seg>
              Fru talman! Jag är väldigt glad över den intressanta och kreativa
              diskussion som vi har när det gäller friluftsliv. Egentligen skulle
              det förtjäna att diskuteras mycket mer med tanke på hur många
              det är som deltar, hur många ledare, hur många timmar som läggs
              ned, hur många föräldrar som är engagerade och inte minst hur
              många barn som deltar. Jag delar verkligen interpellantens och
              debattdeltagarnas åsikter om hur viktigt det här är för hälsa,
              för välbefinnande, för att hitta sin plats i livet och för att
              också lära sig att umgås i grupp och ta socialt ansvar. Det som
              är så fint med friluftslivet är just att det är en inkluderande
              verksamhet.
            </seg>
          </u>
          <u>
            <seg>
              Jag delar inte Socialdemokraternas uppfattning att friluftslivet
              borde sortera under samma myndighet som idrottsrörelsen – detta
              mot bakgrund av att idrottsrörelsen bygger på tävlande medan friluftsrörelsen
              bygger på deltagande och naturupplevelser.
            </seg>
          </u>
          <u>
            <seg>
              Jag tycker inte att friluftslivet eller organisationerna hamnar
              mellan stolarna. Man kan ju söka bidrag hos Kulturdepartementet
              när det gäller idrottsfrågor, men också inom de anslag som Naturvårdsverket
              hanterar under Miljödepartementet, där Svenskt Friluftsliv är
              den organisation som beviljar anslag och fattar beslut. Det är
              snarare en styrka.
            </seg>
          </u>
          <u>
            <seg>
              Jag ser också att vi kan fortsätta den diskussion som har inletts
              med Idrottslyftet, där dessa båda delar samverkar. Det har ju
              gett oerhört bra resultat, och jag har räknat upp några av de
              projekten. För mig är det alldeles självklart att de tävlande
              inom Simförbundet har nytta av att så många barn som möjligt lär
              sig simma. Där finns det ett naturligt samband, en naturlig kontaktpunkt
              och en naturlig anledning att hjälpas åt. För friluftsfrämjandets,
              för friluftslivets och för min del handlar det naturligtvis om
              naturupplevelser. Men det är också en säkerhetsfråga. Vi har så
              mycket vatten i vårt land att det är viktigt att många barn kan
              simma.
            </seg>
          </u>
          <u>
            <seg>
              En väldigt viktig del av friluftslivspolitiken och för att öka
              tillgängligheten är att länsstyrelsen har fått i uppgift att se
              över ordningsföreskrifter för skyddade områden, till exempel naturreservat.
            </seg>
          </u>
          <u>
            <seg>
              Naturvårdsverket har fått i uppdrag att se över föreskrifter
              för landets nationalparker. Där ingår också frågan om tillgänglighet.
              Uppdraget ska redovisas till Miljödepartementet i juni.
            </seg>
          </u>
          <u>
            <seg>
              För att öka tillgängligheten till naturen skulle jag önska att
              vi hade fler nationalparker, till exempel marina parker och nationalstadsparker.
              Nationalstadsparken i Stockholm var ett beslut som drevs igenom
              av Görel Thurdin, som var och är en stor värnare av friluftsliv.
              Där kan man se vad det betyder för de människor som bor, vistas
              i och besöker Stockholm. Den tätortsnära naturen är naturligtvis
              oerhört viktig just för friluftslivet.
            </seg>
          </u>
          <u>
            <seg>
              Länsstyrelser och Naturvårdsverket har i uppdrag att se över
              landets områden som är av riksintresse för just friluftslivet.
              Det ska också redovisas till Miljödepartementet i juni månad.
            </seg>
          </u>
          <u>
            <seg>
              Riksantikvarieämbetet och Naturvårdsverket i samarbete med Myndigheten
              för handikappolitisk samordning, Handisam, har publicerat en rapport
              om att tillgängliggöra skyddade natur- och kulturområden. Den
              är oerhört viktig, och jag önskar att alla våra myndigheter tar
              del av den.
            </seg>
          </u>
          <note type="speaker">
            Anf. 89 ISAK FROM (S):
          </note>
          <u>
            <seg>
              Herr talman! Vi verkar vara väldigt överens om tagen för friluftspolitiken
              så länge vi talar om behovet och det ideella engagemanget. När
              vi talar om vilken finansiering vi ska ha är vi kanske inte lika
              överens.
            </seg>
          </u>
          <u>
            <seg>
              Regeringen har höjt stödet till friluftslivet med 3 miljoner,
              från 25 till 28 miljoner. Den höjningen är inte våldsamt stor
              om det här nu är våldsamt viktigt. Vi socialdemokrater har föreslagit
              en tillgänglighetsreform för friluftslivet, för idrottsrörelsen
              och för musik- och kulturskolan motsvarande 300 miljoner för att
              öka möjligheterna för barn, oavsett bakgrund, att ta del av kultur,
              idrott och friluftsliv.
            </seg>
          </u>
          <u>
            <seg>
              Det är nämligen de ideella krafterna som ska orka med. Idrottsrörelsen
              och friluftslivet gör ovärderliga insatser för att engagera och
              aktivera barn och unga. Den utvecklingen måste vi tillvarata.
              Därför vill vi socialdemokrater värna idrotten och friluftslivet
              som en del av vår gemensamma välfärd. Vid sidan av ett brett folkligt
              engagemang och stöd är det stöd som staten kan ge oerhört betydelsefullt.
              Vi prioriterar därför samhällsstödet framför stora skattesänkningar.
            </seg>
          </u>
          <u>
            <seg>
              Vi ser med oro på de höga avgifterna inom idrott och friluftsliv.
              Vi ser också med oro på att flera kommuner drar ned på stödet
              till idrott och friluftsliv. Det leder till ytterligare segregation.
              Det blir olika förutsättningar för att delta beroende på vilken
              kommun man bor i och vilken del av landet man kommer från. Vi
              vill inte att det ska vara på det sättet. Om du kan vara med i
              kanotföreningen eller inte ska inte bero på om du måste betala
              hyra eller avgift för kanoten. Avgift för terrängcykel eller för
              den delen kanske en islandshäst ska inte heller vara avgörande.
              Jag vet inte hur det regleras, men vi hälsar i varje fall islandshästarna
              hjärtligt välkomna till friluftslivet.
            </seg>
          </u>
          <u>
            <seg>
              Allt fler svenskar tappar också kontakten med skog och landsbygd.
              Det urbana samhället leder till att färre människor är medvetna
              om skogens, fjällens och sjöarnas betydelse och om att skogen
              måste skötas för att den ska växa bra. Det finns en ökande disneyfiering
              av skogen. Det framstår som att vi inte har någon skog i Sverige
              längre. Den utvecklingen är inte bra. Det kräver att fler svenska
              barn och ungdomar kan vistas i vår svenska natur för att se att
              den faktiskt är livskraftig.
            </seg>
          </u>
          <u>
            <seg>
              Satsningar på friluftslivet kan alltså stärka konkurrenskraften.
              Vi behöver se det här som en del. Då ser vi också att vi kan nyttja
              naturen och vara i naturen samtidigt som vi kan ha industriell
              skogsproduktion utan att röda löpsedlar säger att skogen i Sverige
              håller på att ta slut. Det är faktiskt inte sant.
            </seg>
          </u>
          <u>
            <seg>
              Man måste hålla ihop det här. Anita Brodén lyfter fram regeringens
              satsning. Vi tycker inte att den satsningen är vidare bra. Vi
              gillar inte en ordning där man ska gå och be om sin biljett och
              sedan gå till socialkontoret och begära att få ut pengarna för
              medlemsavgiften till idrottsorganisationen eller till friluftslivet.
              Vi menar att en generell politik där vi finansierar föreningslivet
              gör det bättre för alla barn.
            </seg>
          </u>
          <note type="speaker">
            Anf. 90 ANITA BRODÉN (FP):
          </note>
          <u>
            <seg>
              Herr talman! Jag tror inte att det ena utesluter det andra, Isak
              From. Jag välkomnar en fritidspeng på 122 miljoner speciellt riktad
              till barn i ekonomiskt utsatta områden. Men jag har också varit
              tydlig med att jag även önskar se ett ännu tätare samarbete kring
              Idrottslyftet för att involvera friluftslivet. Då tror jag att
              vi skulle komma riktigt långt.
            </seg>
          </u>
          <u>
            <seg>
              Friluftsorganisationerna har sammantaget nästan två miljoner
              medlemmar, 60 miljoner aktivitetstimmar och omsätter 100 miljarder
              kronor årligen. Det är gigantiskt. Man bidrar med drygt 75 000
              arbetstillfällen. Det är också intressant. Av de arbetstillfällena
              kan man nämligen se att drygt 3 000 naturturismföretag har sett
              dagens ljus.
            </seg>
          </u>
          <u>
            <seg>
              Vi vet också att det finns en annan aspekt. Montan lyfter fram
              hälsofrågan, och det är en gigantisk fråga. Avsaknad av motion
              kostar nämligen samhället, utöver mänskligt lidande, 6 miljarder
              kronor varje år. Det är oerhört viktigt, och man kan fundera på
              vad det beror på. Jo, det finns två förklaringsgrunder. Den fysiska
              aktiviteten i samband med friluftsliv har givetvis betydelse för
              hälsan, men den andra förklaringen är att det ibland kan räcka
              med att vistas ute i naturen. Även om man inte idkar fysisk aktivitet
              mår man som människa väl av att vistas i skog och mark.
            </seg>
          </u>
          <u>
            <seg>
              Det finns en naturbrist, och den ber jag att få återkomma till.
            </seg>
          </u>
          <note type="speaker">
            Anf. 91 TINA EHN (MP):
          </note>
          <u>
            <seg>
              Herr talman! Vi har alla talat varmt om friluftslivets möjligheter.
              Jag tänker på det jag inledde med och som handlade om barns möjligheter
              att utvecklas och att få ta del av friluftsliv. Sokrates har sagt
              att det outforskade livet inte är värt att levas. Det är lite
              hårt, men det liknar det man upplever när man är med barn i kreativa
              aktiviteter, inte minst ute i friluftslivssammanhang.
            </seg>
          </u>
          <u>
            <seg>
              Många olika saker har nämnts, och miljöministern nämnde önskemål
              om mer nationalstatsparker, nationalparker och skyddade marina
              områden. Det är bra. Jag vill också komma fram till att vilka
              möjligheter vi har för att delta i friluftsliv är beroende av
              mycket annan politik. Det handlar om vilken skogspolitik vi har,
              vilket samhällsbygge vi gör, vilka vägsatsningar som drar genom
              landet och så vidare.
            </seg>
          </u>
          <u>
            <seg>
              Även naturturism nämndes. En del av friluftslivet har också utvecklats
              till en turismdel. Den är beroende av att vi har en naturmiljö
              som vi visar stor hänsyn till och att vi låter den biologiska
              mångfalden vara. Det är den som det bygger på till stor del.
            </seg>
          </u>
          <u>
            <seg>
              Jag fick trots allt inte svar på min fråga. Jag frågade ganska
              tydligt om vilken djup och positiv samverkan det finns mellan
              departementen på området friluftspolitik. Jag tycker nämligen
              att en hel del av det här hamnar mellan stolarna.
            </seg>
          </u>
          <note type="speaker">
            Anf. 92 GÖRAN MONTAN (M):
          </note>
          <u>
            <seg>
              Herr talman! Vi talar med rätta om att koncentrera många av våra
              resurser till de barn som kanske inte har samma medel till att
              delta som andra barn. Vi ska inte negligera det på något sätt.
            </seg>
          </u>
          <u>
            <seg>
              Samtidigt har vi en annan aspekt, nämligen barn som bor i städerna.
              Det vi kanske inte riktigt har kunnat komma åt – jag vet att Svenskt
              Friluftsliv försöker – är det urbana friluftslivet. Vi talar om
              orörda skogar, fjällvandringar och maritim miljö men kommer inte
              ens i närheten av de miljöerna. Det gäller att inte bara inom
              nationalstadsparkerna, som miljöministern så förtjänstfullt tar
              upp, utan över huvud taget göra det möjligt för barn och ungdomar
              att kring våra tätorter få uppleva den natur som de kan komma
              åt men också uppleva naturen ur motionssynpunkt och, som jag tidigare
              framhöll, som en del av folkhälsan.
            </seg>
          </u>
          <u>
            <seg>
              Det finns alarmerande rapporter inte bara i Sverige utan ännu
              mer i USA om hur barn i allt högre grad blir överviktiga. Det
              i sig är ett skäl för dessa barn att undvika och inte vilja röra
              sig. Det är helt enkelt jobbigt. Det är där organisationerna inom
              Svenskt Friluftsliv genom sin direkthet och möjlighet att få kontakt
              med barnen kan få dem att komma ut och njuta av friluftslivet
              och dessutom få ett mer hälsosamt liv.
            </seg>
          </u>
          <note type="speaker">
            Anf. 93 Miljöminister LENA EK (C):
          </note>
          <u>
            <seg>
              Herr talman! Det är alldeles tydligt att vi alla som deltar i
              interpellationsdebatten sätter friluftslivet högt och inser den
              nytta det innebär för samhället, individen, hälsan och för människors
              utveckling. Då är det viktigt, som Göran Montan nämnde, att det
              finns tillgång till områden där friluftsliv kan bedrivas. Det
              gäller både tätorter och tätortsnära miljöer men också områden
              som vi genom statliga beslut sätter åt sidan och med statliga
              medel skyddar. Därmed får människorna en tillgänglighet och kan
              ta sig till de områdena.
            </seg>
          </u>
          <u>
            <seg>
              Det är glädjande när det gäller tillgängligheten för funktionshindrade
              att fler och fler av våra reservat och parker får informationsplatser,
              leder och slingor där man kan tillgodogöra sig och njuta av den
              natur som vi sagt är så viktig att vi vill bevara den. Här finns
              också tillgängligheten till häst. För många funktionshindrade
              är det kanske enda sättet att ta sig ut i naturen. Då är det viktigt
              att vi successivt ändrar föreskrifterna så att det är möjligt,
              kanske inte överallt men i stora områden, att ta sig fram på häst,
              på samma sätt som man genom särskilt utformade angöringsplatser
              ska kunna ta sig ut i skärgården med båt. Det ska vara tillgängligt
              för alla våra medborgare.
            </seg>
          </u>
          <u>
            <seg>
              Samarbetet mellan idrottsrörelsen och Svenskt Friluftsliv framgår
              tydligast genom att man kan söka anslag inom varandras områden.
              Det blir tydligt om vi tittar på hur det ser ut. Svenskt Friluftslivs
              anslag för 2014 har det precis beslutats om. Det handlar om Scouting
              för alla, Sportfiskarnas Klassdraget, Unga utvecklar fjällen,
              men också lärarfortbildning i orientering, livräddarkollo, mer
              friluftsliv i skolan, kottar och barr i förskolan. Även Cykelsällskapet
              har erhållit anslag. Det finns anslag på friluftslivets område
              som också gynnar organisationer med tävlingsverksamhet.
            </seg>
          </u>
          <u>
            <seg>
              Det är onekligen så att idrottsrörelsen har mycket större anslag.
              Den stora särskilda satsningen inom svensk idrott, Idrottslyftet,
              utbetalade 500 miljoner kronor 2012. Det gällde satsningar på
              att öppna dörrarna till idrotten för fler barn och ungdomar och
              att utveckla verksamheten. Det utgick dessutom från ett jämställdhetsperspektiv
              men också från ett jämlikhetsperspektiv. Ur den stora potten kan
              även friluftslivsrörelsens organisationer söka anslag.
            </seg>
          </u>
          <u>
            <seg>
              Det är så vi gemensamt från Kulturdepartementets och Miljödepartementets
              sida har hjälps åt för att överbrygga men också förstärka och
              effektivisera. Jag tycker att det är väldigt bra, men jag är den
              första att säga att det kan utvecklas vidare. Jag tog simningen
              som exempel, men det finns fler exempel. Det finns ett samarbete,
              och verksamheterna faller inte mellan stolarna. Tvärtom finns
              det två stolar att välja på för att utveckla verksamheterna.
            </seg>
          </u>
          <note type="speaker">
            Anf. 94 ISAK FROM (S):
          </note>
          <u>
            <seg>
              Herr talman! Jag tackar miljöministern och mina meddebattörer.
              Det var roligt att lyfta upp den här frågan som annars brukar
              falla mellan stolarna. Vi kanske har gjort en välgärning här –
              jag vet inte.
            </seg>
          </u>
          <u>
            <seg>
              Det var bra att riksdagen antog det nya målet och att vi även
              ska mäta tio utpekade mål. Jag vet inte om man väntar på utvärderingen
              innan man gör lite verkstad, för oavsett om du är med i Korpen,
              paddlar kanot, cyklar, är med i Svenska Jägareförbundet, Kennelklubben
              eller någon av brukshundklubbarna vill verksamheterna oavsett
              organisation öppna upp för fler. Därför måste vi från politiskt
              håll ge verktyg så att fler unga ska kunna delta.
            </seg>
          </u>
          <u>
            <seg>
              Oavsett om man bor i staden eller på landsbygden tappar den yngre
              generationen tyvärr alltmer kontakten med natur och friluftsliv.
              Det är inte så stor skillnad på om du bor i staden eller på landet.
              Det kan jag säga som bor i ett mindre samhälle. Jag tror att vi
              från politiskt håll behöver göra mer och göra bättre.
            </seg>
          </u>
          <u>
            <seg>
              Jag tackar för debatten. Den var bra och konstruktiv.
            </seg>
          </u>
          <note type="speaker">
            Anf. 95 Miljöminister LENA EK (C):
          </note>
          <u>
            <seg>
              Herr talman! Ärade ledamöter och åhörare! Också jag skulle vilja
              tacka för en konstruktiv och bra debatt, en debatt i en anda som
              jag tycker att man ska ha när man diskuterar och jobbar med idrott
              och friluftsliv. Det handlar om att använda våra resurser och
              utveckla människan i samarbete.
            </seg>
          </u>
          <u>
            <seg>
              För friluftslivets del tycker jag att det är viktigt att notera
              att samtidigt som idrottsrörelsen bygger på tävlandet – även om
              det utvecklats genom etiska regler, och Idrottslyftet är ett gott
              exempel på inkluderande verksamhet – behöver det i samhället också
              finnas plats för dem som vill ha en annan sorts verksamhet där
              man inte mäts mot varandra utan där man gemensamt hjälps åt att
              hitta glädjen i friluftslivet och att utveckla varandra genom
              kunskap och aktivitet.
            </seg>
          </u>
          <u>
            <seg>
              De två områdena kan berika varandra, och det arbetet har vi påbörjat
              genom att öppna upp för anslags- och projektansökningar inom och
              mellan respektive sfär. Det är fullt möjligt att utveckla det.
              Både kulturministern och jag som miljöminister är besjälade av
              att det samarbetet ska utvecklas. Därför skulle jag vilja tacka
              för interpellationsdebatten. Jag vill tacka samtliga deltagare
              för en mycket intressant diskussion som emellanåt behöver föras
              också i Sveriges riksdag.
            </seg>
          </u>
          <note>
            Överläggningen var härmed avslutad.
          </note>
          <note>
            17 § Svar på interpellation 2013/14:361 om regionalt investeringsstöd
          </note>
          <note type="speaker">
            Anf. 96 Näringsminister ANNIE LÖÖF (C):
          </note>
          <u>
            <seg>
              Herr talman! Eva-Lena Jansson har frågat mig om regeringen avser
              att vidta åtgärder för att ge utrymme för de fem kommunerna i
              Örebro län på stödområdeskartan även under programperioden 2014–2020.
            </seg>
          </u>
          <u>
            <seg>
              Frågan är ställd mot bakgrund av att Europeiska kommissionen
              reviderat sina riktlinjer för regionalstöd. Dessa anger i sin
              tur kriterier för vilka stödområden som får pekas ut i medlemsstaterna
              samt under vilka förutsättningar statligt stöd till företag får
              beviljas inom området.
            </seg>
          </u>
          <u>
            <seg>
              Det beslut kommissionen har fattat innebär att tilldelningen
              för svensk del baseras på gleshetskriteriet, det vill säga län
              med mindre än 12 ½ invånare per kvadratkilometer. Det innebär
              att de fem nordligaste länen utgör grunden för kommissionens godkännande
              av stödområde i Sverige den kommande perioden.
            </seg>
          </u>
          <u>
            <seg>
              Det finns även möjlighet att föra in andra delar av landet i
              stödområdet, men det måste i så fall röra sig om ett geografiskt
              samlat område som inte har mer än 12 ½ invånare per kvadratkilometer.
              Dessutom får invånarandelen i stödområdet inte överstiga 12,26
              procent av Sveriges befolkning, vilket är en relativt stor neddragning
              i förhållande till dagens nivå, 15,3 procent. Det svenska förslaget
              till regionalstödskarta täcker 1 171 304 invånare, vilket är 248
              invånare mindre än vad vi får ha enligt kommissionen.
            </seg>
          </u>
          <u>
            <seg>
              Utifrån de givna förutsättningarna har regeringen gjort en samlad
              bedömning där utgångspunkten har varit att ta in områden som samlat
              uppfyller kraven på gleshet och långa avstånd. Det har inneburit
              att kommuner i Örebro län inte kommer att kunna ingå i stödområdet
              2014–2020.
            </seg>
          </u>
          <u>
            <seg>
              Riktlinjerna för stödkartan är inte möjliga att förhandla om,
              och kommissionen har beslutanderätt i frågan. Jag vill dock påpeka
              att regeringen vid samtliga möjliga tillfällen, såväl muntligt
              som skriftligt, framfört till kommissionen våra krav på större
              flexibilitet, motsvarande dagens karta.
            </seg>
          </u>
          <u>
            <seg>
              Avslutningsvis pågår för närvarande en stor översyn av hela statsstödssystemet
              inom EU där inte bara riktlinjerna för regionalstöd förändras.
              Det finns även stödformer som är möjliga att arbeta med utanför
              stödområdet, och vi ser nu över möjligheterna att skapa ännu bättre
              förutsättningar för att de regionala företagsstöden ska vara viktiga
              instrument för tillväxt i företag i alla delar av landet.
            </seg>
          </u>
          <note type="speaker">
            Anf. 97 EVA-LENA JANSSON (S):
          </note>
          <u>
            <seg>
              Herr talman! Jag ska börja med att tacka för svaret på min interpellation.
              Det här är en fråga som engagerar medborgare och kommunpolitiker
              i mitt hemlän.
            </seg>
          </u>
          <u>
            <seg>
              EU-kommissionen ändrade inför programperioden 2014–2020 kriterierna
              för det svenska regionala investeringsstödet. Regeringen har därefter
              utarbetat förslag som ändrar regionalstödskartan. Som jag beskriver
              i min interpellation krymps stödområdeskartan i Sverige med en
              femtedel om förslaget genomförs. Bland annat kommer kommunerna
              Ljusnarsberg, Hällefors, Karlskoga, Degerfors och Laxå i Örebro
              län att exkluderas.
            </seg>
          </u>
          <u>
            <seg>
              Det finns nu en oro för vad denna förändring kommer att innebära
              för redan hårt utsatta kommuner vars näringsliv domineras av exportberoende
              verkstadsindustri som drabbats hårt av de senaste årens finansiella
              kris. Bland annat försökte en av de stora industrierna söka de
              så kallade nödlånen, vilka man nästan fick beteckna som sms-lån,
              men som det aldrig gick att få ut några pengar från. De lånen
              var någonting som förra näringsministern var med och tillskapade.
            </seg>
          </u>
          <u>
            <seg>
              Om nu de här kommunernas företag fråntas möjligheten att ta del
              av regionalt investeringsstöd kommer det att få allvarliga konsekvenser.
              Det fortsatta utvecklingsarbetet försvåras. Större företagsinvesteringar,
              framför allt vad gäller fastigheter, kommer att i det närmaste
              omöjliggöras i denna del av landet, eftersom bankerna inte går
              in i sådana projekt med mindre än att någon annan aktör delar
              finansieringen. Om man till exempel ska bygga en industrifastighet
              finns det inte möjlighet att låna pengar, då fastighetsvärdet
              på de här orterna understiger byggkostnaden. Utan regionalt investeringsstöd
              är det svårt att se vilken aktör som skulle ha valt att göra det.
              Därför har jag ställt frågan till näringsministern om regeringen
              avser att vidta åtgärder för att ge utrymme för de här kommunerna.
              Om jag förstått svaret rätt är det nej.
            </seg>
          </u>
          <u>
            <seg>
              Näringsministern påpekar i svaret att man från regeringen muntligt
              och skriftligt framfört krav på större flexibilitet till kommissionen.
              Jag har läst ett svar som regeringen skickade in den 28 juni,
              men när det gäller synpunkter på regionalt investeringsstöd står
              det ingenting om några invändningar om kartan. Jag skulle gärna
              vilja ta del av de skriftliga synpunkter regeringen skickat in.
              De muntliga förstår jag att jag får lita på.
            </seg>
          </u>
          <u>
            <seg>
              I sitt svar säger också näringsministern: Vi ser nu över möjligheterna
              att skapa ännu bättre förutsättningar för de regionala företagsstöden.
              Men den översynen löser inte frågan nu. Det man i dag har möjlighet
              att göra är att söka pengar från Länsstyrelsen i Örebro län, och
              de pengarna är slut i april. Möjligheten att få det här stödet
              finns inte.
            </seg>
          </u>
          <u>
            <seg>
              Vart anser näringsministern att de här kommunerna och företagen
              ska vända sig? Var ska man kunna få det här stödet, som man tidigare
              har kunnat söka? Var ska man ha möjlighet att få hjälp med finansiellt
              stöd? Bankerna kommer inte att låna ut pengar med mindre än att
              det finns någon annan som kan gå in. Tänker sig näringsministern
              att det är de enskilda kommunerna som ska stå för risken? På vilka
              grunder har kartritningen skett? I dag finns det kommuner som
              är stora tillväxtkommuner men ändå har fått starka investeringsstöd
              och finns med på regeringens karta. Det vore intressant att få
              reda på vilka kriterier som egentligen har gällt i den här frågan.
            </seg>
          </u>
          <note type="speaker">
            Anf. 98 Näringsminister ANNIE LÖÖF (C):
          </note>
          <u>
            <seg>
              Herr talman! Förslaget till nytt stödområde grundar sig på ett
              antal kriterier som jag tog upp i interpellationssvaret. Bland
              annat ska området ha mindre än 12 ½ invånare per kvadratkilometer,
              ingå i stödområdet i nuvarande programperiod, alltså fram till
              2014, och som helhet bedömas ha permanenta nackdelar, såsom avfolkning
              eller långa avstånd till större marknader.
            </seg>
          </u>
          <u>
            <seg>
              Som jag redogjorde för i interpellationssvaret har vi lagt ned
              mycket möda och tid på att se hur ett stödområde ska utformas
              för att uppfylla kommissionens krav. Det är kommissionen som har
              beslutanderätt i den här frågan.
            </seg>
          </u>
          <u>
            <seg>
              Utgångspunkten för kommissionens godkännande av stödområde kommer
              framöver att vara just glest befolkade områden. Det är på den
              bogen regeringen och Sverige har tilldelats medel och möjligheter
              att jobba med stödfunktionerna. Tidigare fanns det en möjlighet
              att ta med områden baserat på andra kriterier, som arbetslöshet,
              bruttoregionalprodukt eller sysselsättningsutveckling. Det finns
              det inte i dag. Kommissionen ställer tydliga krav. För gleshetskriteriet
              är det mindre än 12 ½ invånare per kvadratkilometer som gäller.
              Det har för svensk del när vi har tittat på kartan resulterat
              i att det är de fem nordligaste länen som kommer att vara grunden
              för kommissionens godkännande av stödområde.
            </seg>
          </u>
          <u>
            <seg>
              Det är också möjligt att plocka in områden utanför de fem nordligaste
              länen, men då måste dessa glest befolkade områden vara angränsande
              till de fem nordligaste länen och angränsande till det övriga
              stödområdet. De måste också vara angränsande till varandra. Det
              måste alltså hänga ihop. Det har till exempel gjort att vissa
              kommuner i Småland som tidigare varit med i stödområdet inte heller
              kan vara med nu.
            </seg>
          </u>
          <u>
            <seg>
              De nya riktlinjerna innebär även att dagens stödområde måste
              minska med en femtedel. Från att ha omfattat 15,3 procent av befolkningen
              ska det i dag omfatta 12,26 procent. Det har inneburit att vi
              har måst göra en prioritering. Vi har gjort en samlad bedömning,
              och vi når upp till befolkningstalet. Det skiljer bara 248 invånare
              upp till det tak som kommissionen satt upp. Vi har pusslat med
              detta för att försöka få in så många kommuner som möjligt.
            </seg>
          </u>
          <u>
            <seg>
              För Örebro län är det viktigt att markera att de kommuner som
              nu hamnar utanför stödområdet inte mister alla möjligheter till
              företagsstöd.
            </seg>
          </u>
          <u>
            <seg>
              Flera viktiga stödformer kan fortsätta att beviljas utanför stödområdet,
              som regionalt bidrag till företagsutveckling och till exempel
              såddfinansiering. Örebro län kommer med andra ord även fortsättningsvis
              att ha stora möjligheter att bevilja företagsstöd i länet även
              om möjligheten till regionalt investeringsstöd kommer att försvinna.
            </seg>
          </u>
          <u>
            <seg>
              Tittar man på de underlag som vi från Näringsdepartementet har
              på hur mycket företagsstöd som har beviljats i länet 2007–2013
              visar det att omfattningen av företagsstöd som kan ges utanför
              stödområdet, det vill säga sådant som fortfarande kan ges, är
              mer än dubbelt så stort som det stöd som bara kan ges inom stödområdet.
            </seg>
          </u>
          <u>
            <seg>
              Det finns fortfarande möjligheter att ge företagsstöd 2014 och
              framåt. Det som finns i dag och de senaste åren har varit mer
              än dubbelt så stort som vad som har getts inom ramen för stödområdet,
              det vill säga regionalt investeringsstöd.
            </seg>
          </u>
          <note type="speaker">
            Anf. 99 EVA-LENA JANSSON (S):
          </note>
          <u>
            <seg>
              Herr talman! Jag kan meddela näringsministern att regionförbundets
              styrelse – som har företrädare för alla partier, men jag tror
              inte riktigt att alla partier var med på beslutet – har antagit
              en skrivelse där man påpekar de svårigheter som nu uppstår. Den
              kritiken har man också skickat över till Näringsdepartementet.
            </seg>
          </u>
          <u>
            <seg>
              Jag konstaterar också att de som är näringslivschefer eller liknande
              beskriver en situation som de är väldigt allvarligt bekymrade
              över. Problemet med riskkapital är betydande, och det är svårt
              att kunna få stödet. Det är därför jag ställer frågan.
            </seg>
          </u>
          <u>
            <seg>
              När jag läser de synpunkter som regeringen skickade in den 28
              juni 2013 står det tre synpunkter under regionalt investeringsstöd,
              men man nämner inte alls kartan. Det är bland annat två kommuner
              som finns med som är tillväxtkommuner.
            </seg>
          </u>
          <u>
            <seg>
              Jag ifrågasätter inte att de kan ha behov. Men om man tittar
              på kommunerna Umeå och Luleå, som är två stora tillväxtkommuner,
              kommer de att fortsätta att omfattas, om jag förstod det rätt.
              Om de nu har tagits bort är det en sak. Men de fanns med på en
              annan karta som jag såg tidigare. De är alltså borta därifrån?
              Det man har gjort är att man har frångått Luleå och Umeå tätorter.
            </seg>
          </u>
          <u>
            <seg>
              Jag vill veta: Kan man någonstans ta del av synpunkterna som
              regeringen skickat in? I så fall vill jag kunna ta del av dem
              från Näringsdepartementet. Det framgår här att man har sagt någonting.
              Men det finns inte med i det jag har kunnat läsa mig till.
            </seg>
          </u>
          <u>
            <seg>
              Vad är det mer man ska kunna hänvisa kommunerna till när det
              gäller stöden? De beskrivningar jag får från lokalpolitikerna
              och regionalpolitikerna är att det i dag saknas pengar för att
              kunna söka eftersom det är så begränsat bland annat på länsstyrelserna.
              Det vore bra om näringsministern kan utveckla den frågan.
            </seg>
          </u>
          <note type="speaker">
            Anf. 100 Näringsminister ANNIE LÖÖF (C):
          </note>
          <u>
            <seg>
              Herr talman! Detta är en väldigt angelägen fråga. Den engagerar
              många lokala och regionala politiker och också en näringsminister
              som är centerpartist och jobbar med regional tillväxt i hela landet.
            </seg>
          </u>
          <u>
            <seg>
              Vi har lagt ned ett stort arbete på det regionalfondsprogram
              som jag presenterade för någon vecka sedan. Det handlar om 16
              miljarder som går till bland annat riskkapital, innovationer,
              företagsutveckling och liknande. EU:s regionalfondsprogram som
              börjar 2014 och sträcker sig till 2020 är 16 miljarder som fördelas
              runt om i hela landet.
            </seg>
          </u>
          <u>
            <seg>
              För Örebro län, som ligger i programmet Östra Mellansverige,
              får man över 1,1 miljard till regional tillväxt. Här har programmet
              Östra Mellansverige valt att jobba med fyra tematiska mål. Man
              jobbar med att stärka forskning, teknisk utveckling och innovation.
              Man lägger 450 miljoner på detta. Man jobbar med små och medelstora
              företags konkurrenskraft. Där lägger man 340 miljoner. Det ska
              bland annat gå till riskkapital, möjligheter till kompetensförsörjning,
              livslångt lärande och att underlätta internationalisering.
            </seg>
          </u>
          <u>
            <seg>
              Man lägger också pengar på koldioxidsnål ekonomi. Det är 170
              miljoner som ska användas till detta. Man lägger pengar på hållbara
              transporter och på att få bort flaskhalsar. Man jobbar med kollektivtrafik
              och liknande. Där lägger vi 170 miljoner kronor. De regionala
              programmen har tagits fram tillsammans av regeringen och regionerna.
              Det är väldigt viktigt att de kommer underifrån. Dessa medel går
              till att stärka företagande och regional utveckling.
            </seg>
          </u>
          <u>
            <seg>
              Utöver det finns det möjligheter i Europeiska unionen i de olika
              medlemsstaterna att ge ytterligare stöd. För det finns det regionalstödsriktlinjer.
              Som jag berättade i mitt interpellationssvar är möjligheterna
              när man kan ge stöd kraftigt neddragna från kommissionen. Det
              har gjort att vi har lagt ned mycket tid på att få på plats en
              bra stödkarta som följer kommissionens förslag. Vi hade gärna
              önskat ett mer flexibelt synsätt från kommissionen. Det har vi
              framfört ett otal gånger både muntligt och skriftligt för att
              på det sättet stärka möjligheterna.
            </seg>
          </u>
          <u>
            <seg>
              Även för en riksdagsledamot från länet är det viktigt att informera
              lokala och regionala aktörer att det fortsättningsvis är möjligt
              att jobba med företagsstöd framför allt inom såddfinansiering
              och det som kallas för regionalt bidrag till företagsutveckling.
              Det gäller även utanför stödområdet.
            </seg>
          </u>
          <u>
            <seg>
              Vi har tittat på hur stödområdet ska se ut, och jag har beskrivit
              de olika kriterierna på framför allt gleshet. Men det måste också
              vara sammanhängande och angränsande till varandra. För de fem
              Norrlandslänen innebär det bland annat att vi har undantagit tätortsområden
              just för att kunna inkludera angränsande områden utanför dessa
              län. Där undantas de större tätorterna just för att kunna komma
              under befolkningstaket.
            </seg>
          </u>
          <u>
            <seg>
              Det har varit ett detaljrikt planeringsarbete för att inkludera
              så många som möjligt. Nu ligger vi 248 invånare under det befolkningstak
              som kommissionen har satt. Det är ganska nära taket. På det sättet
              har vi fått in så många kommuner som möjligt. För mig är det viktigt
              med regional tillväxt och möjlighet att ge sådana stöd. Därför
              har vi jobbat på att få det så bra som möjligt med en så stor
              bredd som möjligt.
            </seg>
          </u>
          <note type="speaker">
            Anf. 101 EVA-LENA JANSSON (S):
          </note>
          <u>
            <seg>
              Herr talman! Då var det precis som i den beskrivning som jag
              försökte göra av kommunerna, att man hade kringgått själva tätorterna
              men att områdena runt omkring hade fått stöd. Så var det. Då är
              vi i varje fall överens om den bilden.
            </seg>
          </u>
          <u>
            <seg>
              Det är klart att kommunerna och regionen i Örebro län kommer
              att fortsätta att jobba med tillväxtfrågor, precis som de gör
              i dag. Det jag har försökt beskriva är att man är bekymrad över
              detta. Men tycker att det är en tråkig utveckling och att regeringen
              borde ha drivit på hårdare.
            </seg>
          </u>
          <u>
            <seg>
              Regeringen säger att det är kommissionen som fattat beslut och
              att man inte har kunnat göra någonting. Det väcker frågor om hur
              vi ska jobba vidare med dessa frågor på regional nivå men också
              på riksdagsnivå.
            </seg>
          </u>
          <u>
            <seg>
              Jag tycker att det är viktigt att belysa den situation vi har
              haft i Örebro län. De diskussioner vi haft om industrin tas upp
              senare i debatten om Börje Vestlunds interpellation. Det handlar
              om en viktig tillväxtfaktor i Sverige som står för en stor export.
            </seg>
          </u>
          <u>
            <seg>
              Om mindre företag ska expandera i kommunen och bygga fastigheter
              kommer det att vara svårt att kunna investera. Det vi behöver
              i kommunerna är nya investeringar. Men då måste de också kunna
              få möjlighet att få stödet som vi har pratat och debatterat om.
              Jag kommer att fortsätta att bevaka den frågan.
            </seg>
          </u>
          <note type="speaker">
            Anf. 102 Näringsminister ANNIE LÖÖF (C):
          </note>
          <u>
            <seg>
              Herr talman! Det är viktigt att sätta saker och ting i sitt sammanhang.
              Statistiken från Örebro län visar att inget regionalt företagsstöd
              eller investeringsstöd har beviljats i de två kommuner som tas
              upp i interpellationen sedan 2006, det vill säga Ljusnarsberg
              och Hällefors. Inget regionalt investeringsstöd har beviljats
              eller använts där.
            </seg>
          </u>
          <u>
            <seg>
              Under 2012 och 2013 har inget regionalt investeringsstöd beviljats
              oavsett kommun. Trots att man har haft möjligheten att ge detta
              har man inte använt den möjligheten. I stället har man använt
              de andra två verktygen som fortfarande är möjliga att använda
              även utanför stödområdet, det vill säga såddfinansiering och regionalt
              bidrag till företagsutveckling. Det kan man använda i hela Sverige
              oavsett om man tillhör stödområdet eller inte.
            </seg>
          </u>
          <u>
            <seg>
              Utöver de två verktyg som fortfarande är kvar för dessa kommuner
              finns regionalfondsprogrammet, landsbygdsprogrammet och socialfonden.
              De uppgår tillsammans till satsningar på lite drygt 60 miljarder
              fram till 2020. Man ska jobba med innovation, grön omställning,
              små företags möjligheter till tillväxt men också bredband och
              service. Det är en bredd för att stärka tillväxt och konkurrenskraft
              i Örebro län och dess kommuner, i Norrland men också i Skåne.
            </seg>
          </u>
          <u>
            <seg>
              Det är i den delen jag tror att vi kan skapa fler företag och
              därmed också fler jobb. Det här är en viktig del i detta, med
              de regionalstödsriktlinjer som vi har talat om, men det är inte
              hela bilden. Vi har en rad olika verktyg i vår portfölj som vi
              kommer att fortsätta att jobba med och som kommunerna i Örebro
              län kan fortsätta att nyttja.
            </seg>
          </u>
          <note>
            Överläggningen var härmed avslutad.
          </note>
          <note>
            18 § Svar på interpellation 2013/14:373 om EU:s industripolitik
          </note>
          <note type="speaker">
            Anf. 103 Näringsminister ANNIE LÖÖF (C):
          </note>
          <u>
            <seg>
              Herr talman! Börje Vestlund har frågat varför det är regeringens
              uppfattning att Sverige inte kan stödja en utveckling av att industrins
              betydelse ökar i EU och i Sverige.
            </seg>
          </u>
          <u>
            <seg>
              Till att börja med vill jag säga att Börje Vestlund förmodligen
              har missförstått regeringens ståndpunkt. Industrin är självklart
              av stor betydelse för svensk och europeisk ekonomi. Regeringen
              driver, och kommer att fortsätta driva, en aktiv industri- och
              näringspolitik för att stärka svensk industri. Regeringen anser
              att det bör ske genom att etablera långsiktiga och goda ramvillkor,
              genom investeringar i forskning och innovation, genom åtgärder
              för ökad resurseffektivitet och minskad miljöpåverkan och genom
              en fortsatt omställning till ett koldioxidsnålt och hållbart näringsliv.
            </seg>
          </u>
          <u>
            <seg>
              Däremot anser regeringen att det inte finns något motsatsförhållande
              mellan tillverknings- och tjänsteindustri. Tjänster är viktiga
              för att industrins fulla potential ska kunna utnyttjas, och det
              är inom tjänstesektorn som sysselsättning, export och förädlingsvärde
              ökar mest. Tillverkningsindustrin är samtidigt genom sin finansiella
              styrka och sitt kunskapsinnehåll som beställare av tjänster en
              viktig förutsättning för tjänstesektorns tillväxt. Det finns därmed
              ett starkt ömsesidigt beroende mellan tjänstesektorn och tillverkningsindustrin.
            </seg>
          </u>
          <u>
            <seg>
              Regeringen framhåller därför vikten av att fortsätta arbetet
              med att stärka den inre marknaden för både varor och tjänster,
              att ta till vara digitaliseringens möjligheter och att fortsätta
              att arbeta för att minska handelshinder såväl på den inre marknaden
              som med tredje land. Mer frihandel underlättar för globala värdekedjor.
            </seg>
          </u>
          <u>
            <seg>
              Regeringen anser därför inte att svensk och europeisk konkurrenskraft
              gynnas av att förutbestämma att tillverkningsindustrin ska utgöra
              20 procent av ekonomin i dess helhet. Det behövs större hänsyn
              till industrins utveckling i riktning mot en integrering av produkter
              och tjänster. Målet är att alla sektorer ska växa. Konkurrenskraften
              beror av många andra faktorer som till exempel utbildning, infrastruktur
              och möjligheter till handel. Att ensidigt fokusera på en del av
              ekonomin stärker inte konkurrenskraften långsiktigt.
            </seg>
          </u>
          <u>
            <seg>
              Den svenska positionen är att inte sätta upp ett kvantitativt
              mål för industrins andel av ekonomin. Den stöds av en majoritet
              av EU:s regeringar. Det kvantitativa målet var inte heller något
              som lyftes fram av EU:s stats- och regeringschefer i slutsatser
              från det nyligen avslutade Europeiska rådet.
            </seg>
          </u>
          <note type="speaker">
            Anf. 104 BÖRJE VESTLUND (S):
          </note>
          <u>
            <seg>
              Herr talman! Jag ska be att få tacka för svaret på interpellationen.
              Jag tror i och för sig inte att jag skulle ha skrivit den om regeringens
              ståndpunkt hade varit densamma i detta interpellationssvar som
              den man lämnade i samband med att man skulle diskutera detta dels
              på konkurrenskraftsrådet, dels inför Europeiska rådet.
            </seg>
          </u>
          <u>
            <seg>
              Jag har inte missförstått regeringens ståndpunkt. Jag håller
              med om allt man säger i det första stycket om industrins betydelse.
              Men regeringen har vid flera tillfällen sagt att industrin har
              minskat kraftigt i betydelse, att den inte betyder lika mycket
              som den har gjort tidigare och så vidare. Detta har sagts inte
              minst av statsministern i ett fabulöst uttalande vid något internationellt
              möte. Jag kommer inte ihåg exakt vad han sade, men i stora drag
              var det att industrin i princip är på väg att försvinna från Sverige.
              Vi vet alla att det inte är sant. Jag kan alltså hålla med om
              det första stycket.
            </seg>
          </u>
          <u>
            <seg>
              Nästa stycke kan jag också hålla med om. Låt mig bara erinra
              om en sak. Så här uttryckte regeringen sig i samband med överläggningarna:
              Man ville inte att industrin skulle få en större betydelse på
              bekostnad av andra sektorer, till exempel tjänstesektorn. Det
              var ungefär så regeringen uttryckte sig. Om man inte hade gjort
              det skulle jag aldrig ha skrivit interpellationen. Det var på
              exakt detta sätt regeringen sade när man hade överläggningarna.
              Det är det jag tycker är så konstigt, och det är det som är det
              mest motsägelsefulla.
            </seg>
          </u>
          <u>
            <seg>
              Jag tror ärligt talat inte att vare sig statsrådet eller jag,
              som tillhör två tillväxtvänliga partier, över huvud taget skulle
              uttrycka oss på det sättet av den enkla anledningen att vi vet
              att det ena inte stöter bort det andra. Det är tvärtom: Tjänstesektorn
              och industrin är beroende av varandra. Det kan man på enkla sätt
              redovisa genom att man ser att till exempel i samband med att
              det kommer en industri till en ort växer också tjänstesektorn,
              och tjänstesektorn har stor betydelse för att industrin över huvud
              taget ska fungera. De hänger ihop i den meningen. Vi vet också
              av det underlag vi har att 70 procent av all tjänsteexport har
              direkt anknytning till varuexporten.
            </seg>
          </u>
          <u>
            <seg>
              Vi tycker att industripolitiken måste vara modern. Den ska vara
              kreativ och innovativ, och den ska ta till sig nya moderna tekniker.
              Det är någonting man gör. Man ska ta till sig gröna tekniker.
              Industrin ska också vara en viktig – kanske den viktigaste – beståndsdelen
              för att vi ska kunna utveckla och få en stark tillväxt för Sverige
              och för Europa. Den kommer att betyda mycket för både den europeiska
              utvecklingen och den svenska utvecklingen även i framtiden. Då
              blir det lite famöst att påstå att den skulle stå tillbaka till
              förmån för något annat. Det är precis så näringsministern och
              statsministern uttryckte sig inför mötena. Jag tycker att det
              är jättebra att ni har ändrat er, för det var det som var den
              stora poängen i det här.
            </seg>
          </u>
          <u>
            <seg>
              Samtidigt kan man konstatera något annat. Vi ska diskutera Stockholm
              i framtiden här senare. Jag kollade upp hur stor andel av ekonomin
              som består av industri bara i Stockholm. Det kanske inte direkt
              är industri man tänker på när man åker in till Stockholm. Men
              ungefär 10–12 procent av hela Stockholms samlade produktionsvärde
              kommer direkt från industrin. Man ser annars bara att industrin
              finns längst nere i söder och längst uppe i norr. Vi menar därför
              att detta är en sak som regeringen har missuppfattat.
            </seg>
          </u>
          <note type="speaker">
            Anf. 105 Näringsminister ANNIE LÖÖF (C):
          </note>
          <u>
            <seg>
              Herr talman! Jag skulle vilja inleda med att säga att jag är
              glad att som näringsminister få möjlighet att tala om den viktiga
              industrin. Jag kommer själv från en region, Gnosjöregionen, som
              är präglad just av industrin och dess förutsättningar att skapa
              jobb. Det handlar också om möjligheten till innovation, förnyelse
              och förändring.
            </seg>
          </u>
          <u>
            <seg>
              Om det är något som man kan se tydligt är det inte bara att vi
              har en tjänstesektor och en industrisektor som är ömsesidigt beroende
              av varandra utan att även tillverkningsindustrin och industrisektorn
              har ett högre tjänsteinnehåll i dag än för många år sedan.
            </seg>
          </u>
          <u>
            <seg>
              Bland annat berättade Ericsson för mig i förra veckan under mina
              samtal med industrin att tjänsterna står för drygt 40 procent
              av deras totala försäljning. Under de senaste åren har de stått
              för mellan 42 och 44 procent, men de räknar med att tjänsteinnehållet
              i deras verksamhet kommer att öka under de kommande åren.
            </seg>
          </u>
          <u>
            <seg>
              Tjänsteinnehållet i den tillverkande delen och varuproduktionen
              ökar markant. Det är av den anledningen som jag i EU-nämnden inför
              konkurrenskraftsrådet, då Börje Vestlund var med, beskrev varför
              regeringen var emot ett kvantitativt mål om 20 procent som industrins
              andel. Det är ett alltför smalt sätt att se på det.
            </seg>
          </u>
          <u>
            <seg>
              Industrin är inte enbart den tillverkande och producerande delen.
              Det finns också ett tjänsteinnehåll i detta. Det är därför det
              är svårt att sätta upp en andel av bnp.
            </seg>
          </u>
          <u>
            <seg>
              Vårt mål är att alla sektorer ska växa. Det gäller industrin
              som är renodlad produktion, den industri som har ett högt tjänsteinnehåll
              och tjänstesektorn. Vi behöver skapa jobb i alla sektorer; de
              är alla jätteviktiga. Industrin är dessutom en hörnpelare i svensk
              ekonomi, inte minst för dess stora betydelse för vår svenska export.
              77 procent av svensk export kommer från de tillverkande delarna,
              vilket gör det hela unikt.
            </seg>
          </u>
          <u>
            <seg>
              Detta gjorde att jag för drygt ett och ett halvt år sedan tillsammans
              med IF Metalls ordförande Anders Ferbe tog initiativ till nationella
              industrisamtal som jag har haft tillsammans med Industrirådet,
              det vill säga de fackliga förbunden och industriarbetsgivarna,
              för att diskutera ett antal utmaningar. Vi har haft gemensamma
              seminarier och workshoppar för att stärka Sverige som industrination
              och tekniknation.
            </seg>
          </u>
          <u>
            <seg>
              Vi har behandlat vikten av goda ramvillkor – att vi ska fortsätta
              ha låga skatter och god tillgång till finansiering, till exempel,
              och bra inremarknadsregler i EU. Vi har tagit upp vikten av forskning
              och innovation för att industrin ska fortsätta att ligga i framkant.
              I förra veckan tog vi upp internationalisering, möjligheten till
              handel och att både små och stora företag ska kunna få stöd för
              möjligheten att hitta nya marknader. Det kommer att landa i en
              gemensam strategi framöver för att på det sättet peka ut hur vi
              ska stärka svensk industri framåt.
            </seg>
          </u>
          <u>
            <seg>
              Jag tycker att industrin är otroligt viktig, och jag är glad
              över att den här frågan lyfts upp. Vi vill stärka industrin. Vi
              tror däremot att ett 20-procentsmål som andel av bnp är ett lite
              trubbigt verktyg att använda. Det är lätt att manipulera. Det
              kan bli en 20-procentig andel av bnp bara för att en annan minskar,
              vilket var vad jag sade i EU-nämnden, och då har vi inte lyckats.
              Vi vill ju att industrin ska växa och också att tjänstesektorn
              ska göra det. Det var det som vi konstaterade, och det var därför
              som vi i stället påpekade alla sektorers betydelse och möjlighet
              att växa i den svenska ekonomin.
            </seg>
          </u>
          <note type="speaker">
            Anf. 106 BÖRJE VESTLUND (S):
          </note>
          <u>
            <seg>
              Herr talman! Det är bra att man ändrar sig i regeringen, tycker
              jag. Så här har tongångarna inte gått någon annan gång när vi
              har diskuterat dessa frågor, utan då har man lyft fram tjänstesektorn
              som någonting som kommer att växa mycket på bekostnad av industrin,
              eller tvärtom att om man låter industrin växa sker det på bekostnad
              av tjänstesektorn.
            </seg>
          </u>
          <u>
            <seg>
              Jag tror inte på ett sådant resonemang, och det är med den utgångspunkten
              som jag har ställt den här interpellationen. Nu säger regeringen
              att man inte heller har den uppfattningen, så på den punkten är
              vi överens.
            </seg>
          </u>
          <u>
            <seg>
              När det gäller det kvantitativa målet däremot är det så att för
              att vi ska kunna utveckla och stärka tillväxten i Europa och i
              EU har vi konstaterat att industriprodukter i dag har ett högre
              tjänsteinnehåll än vad de hade tidigare. Det tror jag att alla
              som har någonting med industri att göra är överens om. Då ter
              det sig ännu mer obegripligt att regeringen inte kan stödja det
              här kvantitativa målet om att industrins betydelse får växa, för
              det stärker samtidigt tjänstesektorn. Vi pratade inte bara om
              tillverkningsindustrin, utan det här handlade om att industrisektorn
              skulle växa. Det var inte att varuproduktionen skulle växa, utan
              det stod att industrin skulle växa, som var det som var poängen
              i hela det meddelandet. Jag kan inte se att det går att läsa på
              annat sätt än att det var just industrins betydelse som skulle
              öka. En återindustrialisering vill jag minnas att det stod om
              i meddelandet.
            </seg>
          </u>
          <u>
            <seg>
              Jag tycker fortfarande att regeringen säger: Nej, vi tycker inte
              att industrin ska växa, utan det ska vara andra sektorer som växer.
              Det är fortfarande det resonemanget som präglar statsrådets resonemang
              kring de här frågorna.
            </seg>
          </u>
          <u>
            <seg>
              Det andra som jag skulle vilja ta upp i det här sammanhanget
              är vilken syn regeringen har på industrins roll i framtiden när
              det gäller tillväxten i Sverige. Kommer den att växa eller minska
              i betydelse? Regeringen har trots allt uttalat, framför allt statsministern,
              att industrins betydelse i svensk ekonomi kommer att minska. Är
              det någonting som statsrådet tror på, eller har hon uppfattningen
              att industrin kommer att vara en viktig del av den svenska tillväxten
              och ekonomin även i framtiden?
            </seg>
          </u>
          <note type="speaker">
            Anf. 107 Näringsminister ANNIE LÖÖF (C):
          </note>
          <u>
            <seg>
              Herr talman! Regeringen anser att industrin är viktig. Regeringen
              anser att den är en hörnpelare i vår ekonomi. Regeringen anser
              att tillverkningsindustrin är en avgörande och viktig del för
              svensk export, vilket är en angelägen värdemätare, då svensk export
              är viktig för svensk bnp och för svenska jobb, inte minst på landsbygden.
            </seg>
          </u>
          <u>
            <seg>
              Regeringen kommer att fortsätta att driva på för en aktiv industripolitik
              och en aktiv näringspolitik för att alla sektorer ska växa i vårt
              samhälle. Vi behöver fler jobb, och därför kommer vi att fortsätta
              att stärka möjligheterna för goda ramvillkor i Sverige. Det sker
              genom att man öppnar den inre marknaden i EU för digitala tjänster.
              Det handlar om ett frihandelsavtal med USA som kommer att betyda
              mycket för vår svenska industri, och det handlar också om vad
              vi gör hemma i Sverige. Vi har exempelvis sänkt bolagsskatten
              från 28 procent ned till 22 procent sedan 2006. Vi har infört
              ett FoU-avdrag, alltså ett avdrag för forskning och utveckling,
              sedan årsskiftet och ett investeraravdrag för möjlighet till tillgång
              till kapital för mindre företag. Vi återinförde lärlingsutbildningen
              under förra mandatperioden, och den hade då varit borta från svensk
              utbildningspolitik under decennier. Det är någonting som industrin
              har välkomnat. Vi har stärkt yrkesutbildningarnas koppling till
              arbetsmarknaden, vilket industrin också har lyft fram.
            </seg>
          </u>
          <u>
            <seg>
              Det är alltså en rad olika delar som är viktiga för att industrin
              ska växa och vara stark i Sverige. Det är inte regeringen som
              genom planekonomi bestämmer exakt vilka företag som ska stanna
              i Sverige, vilka företag som ska komma tillbaka och vad företagen
              ska fatta för investeringsbeslut. Däremot är det viktigt att vi
              har en bra jordmån för att företag ska vilja flytta hem till Sverige
              igen. Vi har sett ett par exempel på att man har gjort det de
              senaste åren. Det är också vår skyldighet att skapa en god jordmån
              för företag att växa här i Sverige. Det kan vi också se prov på.
            </seg>
          </u>
          <u>
            <seg>
              Vi befinner oss på en global marknad, och det Sverige tävlar
              med andra länder om handlar just om goda ramvillkor. På Börje
              Vestlunds fråga om industrin kommer att växa eller minska under
              de kommande åren är svaret att det beror på om alliansregeringen
              får sitta kvar eller inte. Får vi sitta kvar vid makten kommer
              vi att fortsätta stärka svensk industri med goda ramvillkor, sänkta
              kostnader och liknande, och vi kommer att betona betydelsen av
              frihandel. Hur en rödgrön regering ser på till exempel frihandel,
              den inre marknaden i EU och kostnader för att ha unga anställda
              får Börje Vestlund svara på. Vi kommer att fortsätta att stärka
              möjligheten för svensk industri och svenska jobb i den sektorn.
            </seg>
          </u>
          <note type="speaker">
            Anf. 108 BÖRJE VESTLUND (S):
          </note>
          <u>
            <seg>
              Herr talman! Jag tänker inte ge mig in i den debatten, men vi
              kan väl konstatera att när det gäller synen på EU:s inre marknad
              och synen på frihandel finns det ganska liknande uppfattningar.
              Eftersom jag i huvudsak ansvarar för handelspolitiken i min partigrupp
              kan jag säga att jag understundom kan tycka att den typen av diskussioner
              blir ganska tråkiga här i kammaren. Man vet vilken typ av debatt
              som pågår där ute, utanför kammaren, men här inne kan den bli
              ganska tråkig. Här dunkar vi bara varandra i ryggen och tycker
              att alla ska ha samma uppfattning. Det kan bli lite tråkigt. Just
              den delen är jag alltså inte ett dugg orolig för.
            </seg>
          </u>
          <u>
            <seg>
              Det kommer att finnas många andra problem som kommer att växa
              för alliansregeringen, om den mot förmodan skulle få vara kvar.
              Det får vi väl se efter valet.
            </seg>
          </u>
          <u>
            <seg>
              Jag tror inte heller att man genom något slags planekonomi kan
              få fram fler eller färre jobb, men det kan man få genom att driva
              en gynnande politik, till exempel genom att ge förutsättningar
              för att ha en bra industriverksamhet. Då är jag inte säker på
              att det alltid handlar om vilken typ av skattesystem det finns
              eller vilken typ av villkor som råder i övrigt, utan det kanske
              kan handla om andra saker, till exempel om det är möjligt att
              etablera sig på ett visst ställe där industrin vill finnas.
            </seg>
          </u>
          <u>
            <seg>
              En annan sak som jag vill säga, och som vi väl kan glädja oss
              åt i största allmänhet, är att det faktiskt finns företag som
              flyttar från till exempel Sydostasien tillbaka till Europa. Man
              kan se det ur två perspektiv. Prisnivåerna börjar komma i kapp
              de prisnivåer som råder i Europa, och det är en utveckling som
              är bra för Asien. Men det är också bra för Europa, för då får
              vi tillbaka fler arbeten.
            </seg>
          </u>
          <note type="speaker">
            Anf. 109 Näringsminister ANNIE LÖÖF (C):
          </note>
          <u>
            <seg>
              Herr talman! Jag vill tacka Börje Vestlund för en bra och angelägen
              debatt om hur vi ska skapa fler jobb inom den svenska industrin
              och hur vi ska få en fortsatt stark och aktiv industri- och näringspolitik
              från regeringens sida. Jag tycker också att det var bra att Börje
              Vestlund här i sitt sista anförande gick ifrån det planekonomiska
              tänket om att ha kvantitativa mått som andel av bnp och i stället
              pratar om goda ramvillkor och förutsättningar för att vi ska ha
              en industri som växer.
            </seg>
          </u>
          <u>
            <seg>
              Vi kommer att fortsätta att verka för en stark tillverkningsindustri
              i Sverige. Både fack och arbetsgivare informerar mig om det här
              ömsesidiga beroendet som tjänstesektorn och industrin har och
              det alltmer ökade tjänsteinnehållet i tillverkningsindustrin.
              Det är en modern industripolitik som vi måste forma framåt, och
              den bygger på just den vetskapen.
            </seg>
          </u>
          <note>
            Överläggningen var härmed avslutad.
          </note>
          <note>
            19 § Svar på interpellation 2013/14:380 om rymdturism
          </note>
          <note type="speaker">
            Anf. 110 Näringsminister ANNIE LÖÖF (C):
          </note>
          <u>
            <seg>
              Herr talman! Carina Adolfsson Elgestam har frågat mig vad jag
              avser att vidta för åtgärder för att bemannade rymdresor ska kunna
              förverkligas.
            </seg>
          </u>
          <u>
            <seg>
              Inom regeringen är arbetet fördelat så att utbildningsminister
              Jan Björklund har huvudansvar för rymden, forskning och utbildning
              och jag som näringsminister har ansvar för turism.
            </seg>
          </u>
          <u>
            <seg>
              Sverige behöver fler hållbara turistdestinationer som är internationellt
              konkurrenskraftiga för att attrahera fler utländska besökare.
              Regeringen gav därför 2012 Tillväxtverket i uppdrag att genomföra
              insatser för att stärka och utveckla hållbara turistdestinationer.
              Kiruna var en av de fem pilotdestinationer som valdes ut för att
              ta del av insatserna, bland annat utifrån Kirunas engagemang och
              satsningar på rymden.
            </seg>
          </u>
          <u>
            <seg>
              Totalt har regeringen satsat 60 miljoner kronor på destinationsutveckling,
              och arbetet pågår nu ute i landet. Utvecklingen av bemannad rymdfart
              och rymdturism utgör en viktig potential för Kiruna som destination,
              och jag ser framför mig att det arbete som nu genomförs i destinationen
              kommer att bidra till en positiv utveckling för rymdturism.
            </seg>
          </u>
          <note type="speaker">
            Anf. 111 CARINA ADOLFSSON ELGESTAM (S):
          </note>
          <u>
            <seg>
              Herr talman! Jag har frågat näringsministern vad hon tänker vidta
              för åtgärder för att Sverige ska kunna genomföra bemannade rymdresor
              och se till att vi får en rymdhamn i Kiruna. På det har ministern
              svarat att man satsar på turism.
            </seg>
          </u>
          <u>
            <seg>
              Den delen av svaret är gott och väl, att man har satsat 60 miljoner
              på fem olika destinationer och där Kiruna är en del. Men det är
              inte svaret på min fråga om vilka åtgärder näringsministern vill
              vidta för att bemannade rymdresor ska kunna genomföras.
            </seg>
          </u>
          <u>
            <seg>
              Det ligger ju i det som är kopplat till att detta inte bara handlar
              om turism utan också handlar om att man i samband med bemannade
              farkoster eller rymdraketer ska kunna syssla med både utbildning
              och forskning. Den delen finns det inget svar på, utan ministern
              hänvisar till en annan minister.
            </seg>
          </u>
          <u>
            <seg>
              Herr talman! Jag trodde att vi hade en samlad regering och att
              när en minister uttalar sig gör man det för Sveriges regering.
              Därför kan jag konstatera att jag känner stor besvikelse över
              svaret.
            </seg>
          </u>
          <u>
            <seg>
              I den förra debatten talades det om industrin, och ministern
              sade att industrin är en viktig del. Där kan vi nog vara helt
              överens. Men som jag ser det är detta en industri som ligger i
              sin linda – det här är morgondagens industri.
            </seg>
          </u>
          <u>
            <seg>
              Om Sverige ligger på och ligger i framkant, och om rätt beslut
              tas, kan vi kanske bli världsledande på bemannade rymdfarkoster
              och syssla med forskning och utveckling. Vi är väl, och har varit,
              bäst på många olika tekniska saker. Det tycker jag att vi ska
              vara även i framtiden.
            </seg>
          </u>
          <u>
            <seg>
              Därför känns det lite märkligt att regeringen inte kan komma
              till skott och få till ett ramverk, det vill säga det som saknas
              för att man ska kunna genomföra bemannade rymdresor. Det är själva
              ramverket som jag efterlyser i min interpellation, och det är
              just det svaret som saknas.
            </seg>
          </u>
          <u>
            <seg>
              Med tanke på möjligheten till forskning, och att vi i så fall
              ska knyta forskare till oss här i Sverige, måste vi beakta den
              konkurrens som finns på det här området. I USA har man löst det
              och kommit en bit på vägen. En annan stark konkurrent är Storbritannien,
              och där är de på gång. Om de kommer före Sverige kommer vi att
              konkurrera om forskarna.
            </seg>
          </u>
          <u>
            <seg>
              Det vore väl lite olyckligt om vi nu skulle förlora på upploppet
              på grund av att den svenska regeringen inte kan sätta sig ned
              tillsammans och ta ett beslut, mellan minister Björklund och näringsministern,
              som är här i kammaren och säger sig vara positiv. Jag väntar fortfarande
              på besked om vad ministern avser att vidta för åtgärder.
            </seg>
          </u>
          <note type="speaker">
            Anf. 112 Näringsminister ANNIE LÖÖF (C):
          </note>
          <u>
            <seg>
              Herr talman! Jag välkomnar generellt planerna på en hållbar svensk
              rymdturism. Vi har haft en snabb tillväxt inom besöksnäringen
              under framför allt de senaste åren. Det gäller både hur destinationerna
              har utvecklats, till att bli mer exportmogna och mer internationellt
              intressanta, och den jobbtillväxt som vi ser i besöksnäringen,
              inte minst på landsbygden. Vi behöver nu fylla på i förråden med
              fler attraktiva besöksmål. Det jobbar såväl regeringen som destinationerna
              och Visit Sweden med.
            </seg>
          </u>
          <u>
            <seg>
              Om vi går in specifikt på rymdverksamheten krävs det tillstånd
              för att bedriva rymdverksamhet, och det regleras i lagen om rymdverksamhet
              och förordningen om rymdverksamhet. Specifika frågor som rör just
              detta lagstiftningskomplex är statsrådet Beatrice Ask ansvarig
              för. Specifika frågor som rör till exempel Rymdstyrelsen och förordningen
              om rymdverksamhet är Jan Björklund ansvarig för.
            </seg>
          </u>
          <u>
            <seg>
              Jag tar upp detta just för att interpellanten ska förstå att
              dessa frågor är uppdelade på olika områden beroende på om det
              gäller lagar om rymdverksamhet eller Rymdstyrelsen, det vill säga
              forskningsdelen, som av naturliga skäl är knuten till forskningsminister
              Jan Björklund.
            </seg>
          </u>
          <u>
            <seg>
              Vi följer dessa frågor väldigt nära från Näringsdepartementets
              håll. Så sent som i förra veckan, den 11 april, aviserade Jan
              Björklund och regeringen en ny nationell rymdstrategi för att
              svensk forskning och industri ska kunna utvecklas och bidra till
              svensk tillväxt. Syftet med utredningen och den breda översynen
              är att de ska resultera i mål och prioriteringar för hur Sverige
              som land ska kunna få ut mesta möjliga av investeringarna på rymdområdet.
              I utredningsdirektiven omnämns kommersiellt bemannad rymdfart.
              I går såg jag till exempel att just den nationella rymdstrategin
              välkomnas av dem som arbetar med Spaceport Sweden uppe i Kiruna.
            </seg>
          </u>
          <u>
            <seg>
              En viktig del som är en bra och angelägen bas för att utveckla
              rymdturism, förutom de tillstånd som måste till och som man nu
              tittar på i rymdstrategin, är att destinationen själv behöver
              utvecklas och samla förstudier och material för detta.
            </seg>
          </u>
          <u>
            <seg>
              I Kiruna fokuserar destinationsbolaget Kiruna Lappland på att
              öka attraktionskraften för destinationen med bland annat satsningar
              på rymdturism. Exempel på insatser som destinationerna jobbat
              med är att man har tagit fram en förstudie och ett koncept för
              ett Space Visitor &amp; Science Center med inriktning på rymden. Utöver
              det jobbar man med andra frågor som är viktiga för att stärka
              Kiruna som turistdestination.
            </seg>
          </u>
          <u>
            <seg>
              I ljuset av både det vi gör för att stärka Kiruna som turistdestination
              och det regeringen så sent som förra veckan aviserade med en nationell
              rymdstrategi, och som har välkomnats av de aktörer som arbetar
              med detta, är det tydligt att regeringen gör en hel del för att
              stärka denna del både för forskning och för industri framåt.
            </seg>
          </u>
          <note type="speaker">
            Anf. 113 CARINA ADOLFSSON ELGESTAM (S):
          </note>
          <u>
            <seg>
              Herr talman! Det som möjligtvis är lite förvånande är väl att
              de som nu finns uppe i Kiruna bara står och väntar. De behöver
              ju bara besked. Det är i grund och botten det som hela frågan
              handlar om. De är inte hjälpta av en nationell rymdstrategi med
              en bred översyn, för det tar tid. De behöver tillstånd och besked
              nu.
            </seg>
          </u>
          <u>
            <seg>
              Den här industrin tror jag kan vara en framtidsindustri, med
              hundratals jobb uppe i Norrbotten. Jag är inte säker på att det
              räcker, utan det kan handla om ännu fler. De behöver bara besked
              om tillstånd. De behöver inte mer översyn.
            </seg>
          </u>
          <u>
            <seg>
              De har kunskapen. Men de konkurrerar med USA och med Storbritannien.
              USA har ett ramverk, och Storbritannien är på gång. Där är ministern
              med på banan. Och de har sagt att de ska bli mer eller mindre
              världsbäst på detta.
            </seg>
          </u>
          <u>
            <seg>
              Det är det Sverige konkurrerar med, och det är om det vi behöver
              få besked om vi vill gå vidare. Vi kan inte vänta på en utredning
              – framför allt inte investerarna. Det står ju investerare beredda
              att sätta in pengar omgående om man bara får tillståndet. Det
              blir ett moment 22.
            </seg>
          </u>
          <u>
            <seg>
              Det måste väl ändå vara bättre att ministrarna talar med varandra
              och ser till att lösa detta oavsett vems ansvarsområde det är.
              Vid varje tillfälle som den svenska regeringen uttalar sig i en
              fråga utgår jag nämligen från att det är en regering som uttalar
              sig, inte fyra olika partier som har olika viljeuttryck. Det handlar
              om Sveriges regering. Då måste väl näringsministern kunna göra
              en viljeinriktning och säga att vi ska lösa detta och att vi ska
              lösa det innan vi blir utkonkurrerade.
            </seg>
          </u>
          <u>
            <seg>
              Om Storbritannien kommer före Sverige blir det naturligtvis konkurrens
              om forskarna. Har britterna då knutit till sig ett visst antal
              forskare blir det svårare för Sverige att knyta till sig forskare.
              Då ska vi konkurrera där. Därtill ska det byggas rymdraketer,
              och det blir också en konkurrensfråga när man ligger steget efter.
            </seg>
          </u>
          <u>
            <seg>
              Jag hoppas verkligen att ministern i sitt nästa inlägg kan se
              att detta kan vara en framtida industri för Sverige som kan skapa
              massor av arbetstillfällen, framför allt uppe i Norrbotten, men
              som också kommer att skapa ringar på vattnet till annan industri.
              Det kommer att handla om att upptäcka och se nya saker, sådant
              som vi faktiskt inte känner till i dag, som man kan få del av.
            </seg>
          </u>
          <u>
            <seg>
              Ur ett långsiktigt perspektiv är turismen som jag ser det bara
              en liten bit. Det är forskningen och utbildningen som kan bli
              den stora industrin och som kan generera både exportpengar och
              tillväxt till Sverige.
            </seg>
          </u>
          <note type="speaker">
            Anf. 114 FREDRIK LUNDH SAMMELI (S):
          </note>
          <u>
            <seg>
              Herr talman! Talmannen har kanske liksom jag legat och tittat
              upp mot rymden en vinternatt, fascinerats av det oändliga och
              ofattbara och tänkt att det kanske en dag finns möjlighet att
              själv få sväva tyngdlöst och samtidigt se jorden från ovan.
            </seg>
          </u>
          <u>
            <seg>
              Idén om rymdresor har ju funnits under väldigt lång tid, men
              det är sedan början av 2000-talet den har övergått från en idé
              till en konkret verksamhet för att förverkliga rymdturismen. Det
              går allt snabbare med den teknikutveckling vi har. Nyligen har
              man genomfört ytterligare en lyckad testflygning. Allting pekar
              på att de första passagerarna kommer en bit ut i rymden innan
              det här året är slut.
            </seg>
          </u>
          <u>
            <seg>
              För oss svenskar är det en intressant fråga om man ser detta
              som en besöksnäring med potential men också om man förstår den
              unika möjligheten vi har att etablera en rymdhamn i Kiruna och
              vad det kan innebära som en katalysator för tillväxt, vilket den
              föregående talaren och interpellanten tydligt pekade på – en katalysator
              som skapar jobb och kopplar akademi och forskning till ett område
              som växer i framtiden.
            </seg>
          </u>
          <u>
            <seg>
              Erfarenheten av raketuppskjutning har vi sedan länge i regionen.
              Vi har infrastrukturen. Vi har förutsättningar rent fysiskt men
              också en omgivning som redan i dag drar tusentals människor från
              hela världen. Som flygplatschefen Peter Salomonsson säger i januarinumret
              av Besöksliv: Vi har polarnatt och midnattssol, norrsken och ishotell
              och så rymden ovanpå allt det.
            </seg>
          </u>
          <u>
            <seg>
              Ministern var inne på att Kiruna har gjort en förstudie där man
              pekar på potentialen i att etablera rymdhamnen och få i gång rymdturismen.
              Man bedömer att det handlar om 145 000 besökare, en omsättning
              på över 1 miljard i regionen och en mängd nya arbetstillfällen.
            </seg>
          </u>
          <u>
            <seg>
              Men när jag lyssnar på näringsministern i debatten stärks också
              min övertygelse om att vi måste ta ett samlat grepp om frågan
              när det gäller rymden. Det handlar om att ta det breda greppet,
              men det handlar också om att säkerställa att de lagar vi måste
              stifta och de beslut vi måste ta inte bakas in i det stora hela
              så att det rinner oss ur händerna.
            </seg>
          </u>
          <u>
            <seg>
              Satsningen på rymden berör så mycket. Det är besöksnäring, forskning,
              utbildning, infrastruktur, transport och utveckling av helt nya
              produkter. Det är helt enkelt en färd där jag inte tror att Sverige
              har råd att inte säkra att vi finns med i täten. De potentiella
              vinsterna för Sverige som nation är stora, och intresset för den
              svenska rymdindustrin är stort.
            </seg>
          </u>
          <u>
            <seg>
              Sverige och Kiruna konkurrerar med omvärlden. Det handlar om
              en handfull orter som kan bidra till att förverkliga den här nya
              industrin. Då vore det väldigt tråkigt om vi snubblar eller stannar
              på slutet, om vi blir förbisprungna för att vi inte springer fort
              nog.
            </seg>
          </u>
          <u>
            <seg>
              Det behövs en tydlig politisk vilja. Det behövs en samlad rymdstrategi.
              Det behövs också redan nu ett regelverk för bemannade rymdfärder.
            </seg>
          </u>
          <u>
            <seg>
              Jag undrar därför dels när rymdstrategin ska vara färdig, dels
              om näringsministern inte ser faran i att besluten om regelverk
              bakas in i det stora hela.
            </seg>
          </u>
          <note type="speaker">
            Anf. 115 JOHAN JOHANSSON (M):
          </note>
          <u>
            <seg>
              Herr talman! Carina Adolfsson Elgestam ställer en angelägen fråga
              om hur det ska bli med bemannande rymdfärder från Sverige och
              med rymdhamnar. Det är en viktig fråga.
            </seg>
          </u>
          <u>
            <seg>
              Ministern gick igenom vad regeringen har gjort. En nationell
              strategi för rymden är på väg. Det är jättebra. Jag tror dock
              inte att det är så enkelt att man kan säga att det bara är att
              ge tillstånd. Det kommer nog att krävas en del lagändringar för
              att man ska få genomföra det här. Det måste få utredas, och nu
              säger man att utredningen ska vara klar i mars 2015. Det tycker
              jag ändå är ganska snabbt marscherat. Det här är ju någonting
              som Spaceport Sweden faktiskt har begärt att få svar på.
            </seg>
          </u>
          <u>
            <seg>
              Rymdfärder kan ge en jättestor boost för Sverige. Men tittar
              man på de internationella exemplen – Spaceport America och Nasas
              anläggningar – ser man att besöksnäringen är den kanske största
              delen. De har väldigt många besökare och väldigt hög omsättning.
            </seg>
          </u>
          <u>
            <seg>
              Här har Kiruna en jättestor fördel. Det finns en etablerad besöksnäring.
              Den ska vi bygga vidare på kompetensmässigt. Men om vi ska få
              till en rymdhamn i Kiruna krävs det inte bara tillstånd och att
              det finns investerare som vill investera i rymdfarkosterna. Vi
              måste också ha en besöksnäring där man kan få uppleva rymden.
              Jag kanske inte vill åka till rymden utan uppleva den på backen.
              Jag vill se uppskjutningar och vara med på det hela.
            </seg>
          </u>
          <u>
            <seg>
              Det kommer att krävas gigantiska investeringar. Man har en besöksnäring
              som har stor potential. Tänk er då att man tillför högre restaurangmoms
              och högre arbetsgivaravgifter för alla unga som finns i branschen.
              Spetspersonalen som ska finnas där och som har ganska goda inkomster
              ska få höjda marginalskatter. Ska vi kunna locka internationell
              kompetens till Kiruna gäller det att vi har ett skatteklimat som
              faktiskt är attraktivt.
            </seg>
          </u>
          <u>
            <seg>
              Jag vill avsluta med att säga: Avstå från flygskatt! Det gynnar
              inte Kiruna.
            </seg>
          </u>
          <note type="speaker">
            Anf. 116 Näringsminister ANNIE LÖÖF (C):
          </note>
          <u>
            <seg>
              Herr talman! När jag lyssnar på socialdemokraterna i debatten
              märker jag att de gör allt som står i deras makt för att utmåla
              skillnader när det i stället är så att ambitionen är densamma
              som regeringens.
            </seg>
          </u>
          <u>
            <seg>
              Anledningen till att jag uppehåller mig vid just rymdturism är
              att interpellanten Carina Adolfsson Elgestams rubrik på interpellationen
              är just Rymdturism. Det är därför jag svarar på frågan som handlar
              om rymdturism. Det är en fråga som ligger i min portfölj.
            </seg>
          </u>
          <u>
            <seg>
              Jag kan också konstatera att det statliga riskkapitalbolaget
              Inlandsinnovation har investerat i Spaceport Sweden. Det är ett
              riskkapitalbolag som Socialdemokraterna har uttryckt skepsis mot,
              men man har gjort investeringar för att möjliggöra för detta företag.
            </seg>
          </u>
          <u>
            <seg>
              Jag har också sagt i debatten att jag välkomnar planerna på en
              hållbar svensk rymdturism. Vi har stärkt detta bland annat genom
              att Kiruna är en av fem pilotdestinationer i hela Sverige som
              har fått medel av regeringen för att arbeta med turismen och utveckla
              destinationerna. Det är inte Socialdemokraterna som har pekat
              ut Kiruna.
            </seg>
          </u>
          <u>
            <seg>
              Det gjorde man inte när man hade möjligheten, och man har inte
              gjort det nu heller, utan det är den nuvarande regeringen genom
              Tillväxtverket som har pekat ut satsningar på pilotdestinationer
              runt om i landet.
            </seg>
          </u>
          <u>
            <seg>
              Jag har i debatten också berättat om en ny nationell rymdstrategi
              som aviserades i förra veckan. Den har välkomnats av de aktörer
              som jobbar med de här frågorna. I utredningsdirektiven nämner
              man också kommersiellt bemannad rymdfart. Det är inte bara ett
              pennstreck som ska göras, utan det krävs rättssäkerhet och utredning
              för att göra vissa förändringar, och den ordningen hoppas jag
              kommer att råda även om olyckan skulle vara framme och Socialdemokraterna
              skulle komma till makten. Man bereder saker och ting, och det
              gör man genom den här utredningen, som ska titta på just kommersiellt
              bemannad rymdfart.
            </seg>
          </u>
          <u>
            <seg>
              Rymdturism ligger i hela regeringens intresse, och vi svarar
              med en röst. Men hade Carina Adolfsson Elgestam velat ha en diskussion
              om forskning borde hon ha haft en interpellationsdebatt med forskningsministern.
              Men jag är beredd att svara på alla frågor och tycker också att
              jag har gjort det.
            </seg>
          </u>
          <u>
            <seg>
              Turismen är en del som interpellanten själv tog upp. Jag tycker
              att det är bra att vi har den diskussionen. Jag kan konstatera
              att det är hela alliansregeringen som har lagt fast aviseringen
              om en nationell rymdstrategi. Det är på tiden, och det är bra
              att regeringen tar detta initiativ för att lägga en bra grund
              framåt.
            </seg>
          </u>
          <note type="speaker">
            Anf. 117 CARINA ADOLFSSON ELGESTAM (S):
          </note>
          <u>
            <seg>
              Herr talman! Jag vill börja med att vända mig till Johan Johansson:
              Visst kommer väl du från Norrbotten? Jag är inte så säker på att
              dina väljare där hemma känner sig helt nöjda med ditt svar här
              i debatten, som mer var riktat till mig och Socialdemokraterna.
              Det här är en viktig fråga för Norrbotten, för jobb och tillväxt,
              men också för hela Sverige. Det här skulle ju spilla över till
              så många andra industrier.
            </seg>
          </u>
          <u>
            <seg>
              Ministern hänvisar till rubriken på min interpellation. Det är
              helt riktigt att det står rymdturism i rubriken, men i interpellationen
              står också: I Kiruna håller en ny industri på att växa fram och
              Sverige kan om några år vara världsledande på en rymdhamn med
              dagliga avgångar mot tyngdlöshet. Att ta steget och utveckla bemannad
              rymdfart där turism är en del, forskning och utbildningen en annan.
              Så står det i interpellationen, men det ministern har svarat på
              är det som är kopplat till turism.
            </seg>
          </u>
          <u>
            <seg>
              Det är en del, men det som kan generera den stora tillväxten
              i Sverige och den stora konkurrensen är det som är kopplat till
              forskning och utbildning. Där kan vi ligga steget före och upptäcka
              nya saker. Det är där tyngdpunkten ligger, och det saknas i svaret.
            </seg>
          </u>
          <u>
            <seg>
              Det vore bättre om ministern var ärlig och sade att vi ska se
              till att vi får ett tillstånd. Det handlar ju om ramverket. Som
              jag har uppfattat det i de samtal jag har haft med dem som är
              inblandade och jobbar med detta är det inte en lag som behöver
              ändras, utan det handlar om tillståndet. Det är inte så avancerat
              som ministern vill ge bilden av här.
            </seg>
          </u>
          <note type="speaker">
            Anf. 118 FREDRIK LUNDH SAMMELI (S):
          </note>
          <u>
            <seg>
              Herr talman! Jag är helt övertygad om att det här är en framtidsbransch
              där Sverige behöver finnas med och behöver ha en ledartröja för
              de möjligheter det ger. Spaceport Sweden tror att Sverige har
              en potential att fånga 25 procent av den globala marknaden för
              rymdturismen, men då måste det också till ett svenskt politiskt
              beslut som möjliggör affärer med rymdoperatörerna. På flera håll
              i Europa finns, som vi har hört i debatten, initiativ som öppnar
              för rymdturism. Storbritannien ligger kanske närmast, med en väldigt
              tydlig agenda från regeringen. Vi har dock fortfarande ett försprång
              när det gäller infrastrukturen och erfarenheten på området.
            </seg>
          </u>
          <u>
            <seg>
              Men också Holland, Tyskland och Spanien har långt gångna planer
              på att utforma egna program för kommersiella bemannade rymdfärder.
              Då är det också viktigt att vara tydlig i den här debatten. Det
              handlar ju inte om statliga pengar utan om vilja och visioner.
              Det handlar om regelverk och tillstånd som gör att de som vill
              investera i den här branschen får den möjligheten.
            </seg>
          </u>
          <u>
            <seg>
              Vi hörde att den nationella rymdstrategin ska vara klar till
              mars 2015. Det sade en av debattörerna. Det är bra att vi får
              en nationell rymdstrategi. Men vi vet alla här i kammaren att
              det inte innebär att vi har de regelverk och tillstånd som skulle
              behövas. Ministern pekar på att detta nämns i utredningsdirektiven,
              men för mig är det viktigt att säkerställa att regeringen levererar
              både en nationell rymdstrategi och regelverk som gör det möjligt
              med bemannade rymdfärder.
            </seg>
          </u>
          <note type="speaker">
            Anf. 119 JOHAN JOHANSSON (M):
          </note>
          <u>
            <seg>
              Herr talman! Som alla debattörer har sagt här finns det stor
              potential för Spaceport Sweden att bli ett flaggskepp för Sverige
              för att öka svensk attraktionskraft både när det gäller besöksnäring
              och när det gäller forskning och utveckling.
            </seg>
          </u>
          <u>
            <seg>
              Och ja, herr talman, jag är från Norrbotten. Det är just därför
              jag bryr mig om den här frågan. Det är just därför jag är rädd
              för att höjd krogmoms, höjda ungdomsarbetsgivaravgifter, införandet
              av en flygskatt och höga marginalskatter för dem som kommer som
              experter och ska jobba i den här branschen kommer att slå mot
              Kiruna.
            </seg>
          </u>
          <note type="speaker">
            Anf. 120 Näringsminister ANNIE LÖÖF (C):
          </note>
          <u>
            <seg>
              Herr talman! Jag vill tacka för en bra debatt. Detta är en viktig
              fråga såväl för forskning och industri som för besöksnäringen.
              Jag välkomnar att Socialdemokraterna gillar de satsningar som
              alliansregeringen har gjort för att stärka besöksnäringen både
              genom pilotdestinationerna och genom aviserandet av en nationell
              rymdstrategi, som regeringen presenterade i förra veckan. Det
              är bra att Socialdemokraterna ansluter sig till detta.
            </seg>
          </u>
          <u>
            <seg>
              Vad jag däremot är lite bekymrad för är att man verkar se ned
              på besöksnäringens potential för jobbskapande. Man pratar om forskning
              och industri, och det är viktiga delar, men man får inte glömma
              den betydelse som besöksnäringen har för att skapa jobb och tillväxt.
              Det är en av Sveriges nya basnäringar. Över 160 000 personer jobbar
              där, och det finns stora möjligheter framöver att också dra nytta
              av rymdturismen för att bygga besöksnäringen starkare och få fler
              jobb i Kiruna och Norrbotten.
            </seg>
          </u>
          <note>
            Överläggningen var härmed avslutad.
          </note>
          <note>
            20 § Svar på interpellation 2013/14:401 om strategiskt branschprogram
            för digital era
          </note>
          <note type="speaker">
            Anf. 121 Näringsminister ANNIE LÖÖF (C):
          </note>
          <u>
            <seg>
              Herr talman! Fredrik Lundh Sammeli har frågat mig vad jag och
              regeringen tänker göra för att ytterligare utveckla serverhallsetableringarna
              i Luleåregionen för att stärka Sveriges ställning på det digitala
              området samt om jag är beredd att utforma ett strategiskt branschprogram
              för den digitala eran.
            </seg>
          </u>
          <u>
            <seg>
              Låt mig börja med att instämma i Fredrik Lundh Sammelis åsikt
              att investeringar i datacenter i norra Sverige är mycket viktiga.
              Det visar att Sverige är ett attraktivt land att investera i och
              att vi har många konkurrensfördelar som till exempel gynnsamt
              klimat, stabila regelverk, hög kompetens och god tillgång på trygg
              och grön energi. Etableringen av datacenter ger nya arbetstillfällen,
              både inom byggsektorn och med efterföljande drift, men kan även
              ge möjlighet till spridningseffekter genom samverkan med universitet
              och högskolor.
            </seg>
          </u>
          <u>
            <seg>
              Arbetet med att stärka näringslivsklimat och entreprenörskap
              står högt på regeringens agenda. Sedan 2006 har en rad insatser
              genomförts för att öka intresset för att starta och driva företag
              men också för att förbättra förutsättningarna för tillväxt och
              utveckling i befintliga företag.
            </seg>
          </u>
          <u>
            <seg>
              Regeringens aktiva politik har bland annat bidragit till att
              Facebooks serverhallsetablering hamnat i norra Sverige. År 2011
              valde företaget att etablera en första serverhall i Luleå, och
              regeringen beviljade ett regionalt investeringsstöd på totalt
              högst 103 miljoner kronor. Facebook presenterade i mars i år att
              bolaget väljer att investera i en andra anläggning i Luleå. För
              den andra anläggningen har Tillväxtverket beviljat ett regionalt
              investeringsstöd. Som skäl till detta är bland annat att Facebooketableringen
              bedöms som strategiskt viktig för att marknadsföra regionen och
              Sverige för ytterligare investeringar.
            </seg>
          </u>
          <u>
            <seg>
              Det är glädjande att regeringens stöd till etableringen leder
              till det vi ville, det vill säga en god utveckling i Luleå och
              Norrbotten.
            </seg>
          </u>
          <u>
            <seg>
              Den bästa kunskapen om vad som behövs för att utveckla Norrbotten
              finns i den egna regionen. Därför ligger också huvudansvaret för
              de regionala tillväxtresurserna i länet, och regeringen tillför
              årligen resurser för att utveckla insatser inom till exempel näringslivsutveckling
              och kompetensförsörjning. Dessutom kommer resurser från EU att
              tillföras regionen inom ramen för framtida regionala strukturfondsprogram
              2014–2020. Förberedelserna för dessa program pågår för fullt,
              och programmen beräknas vara i gång under 2014.
            </seg>
          </u>
          <u>
            <seg>
              Även om regeringen gör mycket redan i dag är det viktigt att
              fortsätta utveckla insatser för att stödja växande företag och
              nyetableringar. Beslut om nya etableringar ligger hos de enskilda
              företagen. Det är genom fler och växande företag som vi säkrar
              tillväxt, sysselsättning och välfärd. Därför kommer regeringen
              att fortsätta att arbeta för att bland annat fler etableringar
              av datacenter ska komma till stånd, främst genom att skapa goda
              ramvillkor och genom aktivt investeringsfrämjande.
            </seg>
          </u>
          <u>
            <seg>
              Regeringen har också förstärkt landsbygdsprogrammet inom områdena
              bredbandsutbyggnad och stöd till lokal service. De första 400
              miljonerna skjuts till redan i år genom en satsning i vårändringsbudgeten.
              Totalt satsas nu 3,25 miljarder kronor på bredband under perioden
              2014–2020, vilket är en fördubbling jämfört med förra programperioden,
              då knappt 1,6 miljarder kronor satsades.
            </seg>
          </u>
          <u>
            <seg>
              Tillgång till effektivt bredband ska vara en självklarhet också
              på landsbygden. Att genom dessa satsningar skapa förutsättningar
              för jobb, tillväxt, företagande och service i hela landet är avgörande
              för att minska arbetslösheten. Vi behöver fler jobb i Sorsele
              såväl som i Solna.
            </seg>
          </u>
          <u>
            <seg>
              Fredrik Lundh Sammeli efterfrågar vidare ett strategiskt branschprogram
              för den digitala eran. Regeringen presenterade i oktober 2011
              It i människans tjänst – en digital agenda för Sverige . Agendan
              är en sammanhållen strategi som syftar till att statens befintliga
              resurser ska utnyttjas bättre. För att möta de utmaningar som
              finns både internationellt och nationellt vill regeringen ta till
              vara de möjligheter som digitaliseringen ger, och för att lyckas
              med det behöver alla hjälpas åt genom att ha ett gemensamt mål
              och en riktning för hur Sverige ska bli bäst i världen på att
              använda digitaliseringens möjligheter.
            </seg>
          </u>
          <u>
            <seg>
              Den digitala agendan ger en tydlig inriktning för Sveriges mål
              att bli bäst i världen på att använda digitaliseringens möjligheter.
              Agendan genomförs nu genom en rad olika åtgärder i samverkan mellan
              offentlig sektor, företag, universitet och forskningsinstitutioner.
            </seg>
          </u>
          <u>
            <seg>
              Det som Fredrik Lundh Sammeli efterfrågar i form av ett specifikt
              branschprogram genomför regeringen alltså redan inom ramen för
              ett betydligt bredare och mer långsiktigt arbetssätt, öppet för
              lokal och regional delaktighet.
            </seg>
          </u>
          <note type="speaker">
            Anf. 122 FREDRIK LUNDH SAMMELI (S):
          </note>
          <u>
            <seg>
              Herr talman! Jag får tacka näringsministern för svaret på interpellationen.
            </seg>
          </u>
          <u>
            <seg>
              Facebooks serverhallsetablering i luleregionen är inte bara en
              datahall utan starten på en digital industriera. Det är ingen
              slump att serverhallarna hamnade just i luleregionen. Det är två
              viktiga delar att ta med sig i diskussionen när det handlar om
              hur Sverige ska inta en ledande position i fråga om datacenter.
            </seg>
          </u>
          <u>
            <seg>
              Utifrån svaret ministern gav och hyllningarna av regeringens
              politik som orsak till etableringen kan vi nog ha en helt egen
              debatt om det ämnet. Det är ärligare att säga att det är lokala
              och regionala driftiga människor som lyckats med det som många
              har drömt om – kanske mitt ibland dem en enskild elektriker som
              kunde lämna de svar som Facebook frågade efter.
            </seg>
          </u>
          <u>
            <seg>
              Låt oss lämna den diskussionen eftersom den inte för saken framåt.
              Nu har Facebook byggt sin första anläggning. Man har fattat beslut
              om en andra. Bara några mil därifrån bygger ett helt annat företag
              ett till datacenter. Vi ser att investeringarna i datacenter växer
              kraftigt över världen. Redan nu väntas flera stora möjliga etableringar
              i regionen i kölvattnet efter Facebooketableringen. Samtidigt
              öppnas mängder med möjligheter kopplade till en ny digital era
              i ett land som Sverige. Det handlar om utbildning, forskning,
              entreprenörskap, näringslivsutveckling och innovationer som en
              naturlig del av den nya industri som växer fram. Det är början
              på en helt ny industriera, en helt ny basnäring för hela regionen.
              Nu handlar det om att Sverige som land investerar för framtiden
              och för jobben.
            </seg>
          </u>
          <u>
            <seg>
              Jag menar att det är hög tid att utveckla ett strategiskt branschprogram
              just kopplat till det vi ser på det digitala området, det vill
              säga att stimulera en behovsinriktad forskningsverksamhet, att
              säkerställa nödvändig infrastruktur och kvalificerad arbetskraft.
            </seg>
          </u>
          <u>
            <seg>
              Jag är inte orolig när det handlar om min egen region. I luleregionen
              har man redan jobbat fram en lokal strategi för hur man ska skapa
              världens ledande teknikregion när det handlar om klimatsmarta
              och effektiva datacenter.
            </seg>
          </u>
          <u>
            <seg>
              Jag vill med den här debatten sätta fokus på Sveriges möjligheter.
              Hur kan vi som land ta vara på den etablering som har skett, och
              hur kan vi vara med och tävla när över 200 datacenter bedöms etableras
              under de kommande åren i Europa? Vilken roll ska Sverige ha på
              området? Vad kommer regeringen att göra för att stärka Sveriges
              ställning på området i konkurrens med andra länder över hela världen?
              Hur många av dessa datacenter skulle rimligtvis kunna hamna i
              Sverige, tror ministern?
            </seg>
          </u>
          <u>
            <seg>
              Jag lyfter fram strategiska branschprogram utifrån verkligheten
              och behov av samverkan. En triple helix-modell har varit framgångsrik,
              det vill säga en tydlig samverkan och plan för hur vi stärker
              konkurrenskraften i en strategisk framtidsbransch.
            </seg>
          </u>
          <u>
            <seg>
              Vinnova har gjort utvärderingar av tidigare strategiska branschprogram.
              Då blir bilden tydlig. Programmen har haft stor betydelse för
              företagen, för affärerna, för industrin runt omkring. Det blir
              en kraft när man verkligen pekar ut en bransch.
            </seg>
          </u>
          <note type="speaker">
            Anf. 123 JOHAN JOHANSSON (M):
          </note>
          <u>
            <seg>
              Herr talman! Datacenter är något som knappt diskuterades för
              tio tolv år sedan, men de har exploderat i antal under de senaste
              tre fyra åren. Satsningarna som Facebook och KNC Miner har gjort
              i Norrbotten är bra och kommer att följas av många fler. En stor
              del av etableringarna kommer nog att ske i norra Sverige, kopplat
              just till kyla och till att det finns gott om el. Det ska vi vara
              glada för.
            </seg>
          </u>
          <u>
            <seg>
              Låt oss titta på de satsningar som nu genomförs framöver. Det
              är kraftfulla satsningar på det nationella stamnätet mellan norra
              Sverige och södra Sverige. Det är nya förbindelser från Sverige
              till Finland över Kalix. Det investeras i nya transformatorstationer
              i Porjus. Regeringen satsar mer på bredband, till och med fördubblar
              bredbandssatsningarna. Det är mycket bra.
            </seg>
          </u>
          <u>
            <seg>
              Området har kylan, infrastrukturen och närheten till en flygplats,
              som stora internationella aktörer kräver. Det finns en viss undervegetation
              av småföretag som kan vara service providers till anläggningarna.
              Det är mycket bra.
            </seg>
          </u>
          <u>
            <seg>
              Vi kan göra mycket mer. Fredrik Lundh Sammeli föreslår ett branschprogram.
              Vi behöver ett bredare näringsliv, framför allt i Norrbotten,
              men jag är inte så säker på att ett branschprogram är lösningen.
              Ett branschprogram ger ett top-down-perspektiv. Vi behöver mer
              av ett bottom-up-perspektiv. Om vi tittar på företagsklimatet
              i alla 14 kommuner i Norrbotten finns inte en enda kommun bland
              de bästa 25 procenten. Den bästa kommunen ligger på plats 80.
              Vi kan bättre, men då måste vi satsa på ett företagsklimat där
              man tillåts att pröva, man tillåts att lyckas och man tillåts
              att misslyckas. Man måste lära sig av misslyckandena.
            </seg>
          </u>
          <u>
            <seg>
              Jag tror att det är mycket sådant som måste ske. Jag ser gärna
              att Fredrik Lundh Sammeli och jag gör någonting för att förbättra
              klimatet där hemma. Både din kommun, Fredrik Lundh Sammeli, och
              min kommun har stor potential att få ett bättre näringslivsklimat.
            </seg>
          </u>
          <u>
            <seg>
              Bland saker som har skett och som kommer att gynna etableringen
              är justeringen av bolagsskatten och att vi har konkurrenskraftiga
              energipriser, dels på grund av energiöverskottet, dels på grund
              av satsningarna på vindkraft i Markbygdenområdet.
            </seg>
          </u>
          <u>
            <seg>
              Jag tror att farhågan är nog höjda energipriser, flygskatter
              med tanke på att specialister ska komma på plats och, som jag
              tidigare, även höga marginalskatter på arbete för den specialiserade
              arbetskraft som de här företagen och underleverantörerna attraherar.
            </seg>
          </u>
          <note type="speaker">
            Anf. 124 Näringsminister ANNIE LÖÖF (C):
          </note>
          <u>
            <seg>
              Herr talman! Jag är glad och stolt över att Facebook har valt
              att etablera sig just i Sverige. Företaget utvärderade ett flertal
              olika platser i världen men valde att etablera sig i norra Sverige.
              Själva etableringen visar att vi har goda och konkurrenskraftiga
              förutsättningar, Luleå som kommun, Norrbotten som län och Sverige
              som land. I det här fallet har fördelaktiga energipriser, ett
              kallt klimat, en robust infrastruktur, tillgång till förnybar
              energiproduktion och god kompetens bland arbetskraften lyfts fram
              av Facebook vid etableringen. Man har också nämnt närheten till
              Luleå tekniska universitet och den kompetens som finns inom forskning
              på just it.
            </seg>
          </u>
          <u>
            <seg>
              Jag är som sagt glad över att man valde att etablera företaget
              i norra Sverige. Vi kunde genom regionala investeringsstöd stödja
              företagets etablering här.
            </seg>
          </u>
          <u>
            <seg>
              Till syvende och sist är det inte bara regeringens insatser som
              har spelat stor roll, utan även lokala eldsjälar, Business Sweden
              och regionala företrädare har under flera år arbetat med detta.
              Det började med det EU-finansierade projektet Invest in Luleå
              &amp; Piteå, som lade grunden till investeringen genom att man arbetade
              aktivt för att marknadsföra regionen som en internationellt attraktiv
              plats för etableringar. Här har man arbetat med att paketera affärsmöjligheter
              och samarbetat med Business Sweden och med andra regioner i landet.
              Tillsammans har man kunnat marknadsföra Sverige som ett paket.
            </seg>
          </u>
          <u>
            <seg>
              Det här projektet startade 2008, och många av eldsjälarna, lokalt
              och regionalt, har varit väldigt aktiva. Man beviljades drygt
              7 miljoner kronor ur Socialfonden för att jobba med detta. Business
              Sweden har på regeringens uppdrag i detta projektarbete stöttat
              Luleå kommun med att förbereda och presentera orten som en viktig
              investeringsort.
            </seg>
          </u>
          <u>
            <seg>
              Jag vill inte alls säga att det bara är regeringens förtjänst,
              utan det är framför allt lokala och regionala eldsjälar som har
              jobbat under en lång tid med detta. Våra investeringsstöd men
              framför allt vårt gynnsamma näringslivsklimat i Sverige, vårt
              kalla klimat, vår robusta infrastruktur och vår tradition av samverkan
              med universitet och högskola har spelat en väldigt viktig roll
              för att man valde just Sverige.
            </seg>
          </u>
          <u>
            <seg>
              Vi i regeringen bejakar den digitala eran, och det är därför
              som vi för ett antal år sedan presenterade den digitala agendan,
              som är vårt svar på strategiskt branschprogram, som Fredrik Lundh
              Sammeli lyfte upp. Vi genomför detta inom den digitala agendan,
              som är en sammanhållen strategi för att statens resurser ska kunna
              användas på ett bättre sätt.
            </seg>
          </u>
          <u>
            <seg>
              Precis som interpellanten tar upp finns det nu regionala digitala
              agendor runt om i landet. Alla Sveriges län tar fram regionala
              digitala agendor, och det görs i samverkan, vilket Socialdemokraterna
              borde bejaka, mellan länsstyrelse, landsting och kommunala samverkansorgan
              för att få agendor som passar varje läns förutsättningar. Redan
              i dag har ett antal län färdiga och antagna agendor. Prognosen
              är att nästan alla kommer att ha färdiga agendor 2014.
            </seg>
          </u>
          <u>
            <seg>
              Norrbotten har nyligen antagit sin digitala agenda, som lyfter
              upp en mängd olika åtgärder, bland annat en it-strategi för skolan
              men också hur man ska arbeta med universitet på orten.
            </seg>
          </u>
          <u>
            <seg>
              Vi gör en hel del. Sverige är i dag ett av världens ledande it-länder,
              både sett till hur många som arbetar inom it-sektorn och sett
              till it-användningen hos våra medborgare, men nu ser vi även dataserverhallar
              etableras. Den i Luleå är den första utanför USA från Facebook,
              och jag är glad att man valde Sverige.
            </seg>
          </u>
          <note type="speaker">
            Anf. 125 FREDRIK LUNDH SAMMELI (S):
          </note>
          <u>
            <seg>
              Herr talman! Det finns ett stort värde i att samla alla goda
              krafter – politiker, företag, universitet, fackförbund med flera
              – i en strategisk samverkan på det här området men också på andra
              centrala delar av näringslivet. Jag tror att det är viktigt att
              jobba vidare med de digitala agendorna och att specifikt utarbeta
              strategier för hur vi ska kunna bli ledande inom branschen för
              klimatsmarta och effektiva datacenter.
            </seg>
          </u>
          <u>
            <seg>
              En stor potential i kölvattnet av etableringen av datacenterbranschen
              är utvecklingen av ny teknik och tjänster ovanpå den här infrastrukturen,
              exempelvis baserat på big data, dataanalys, slutanvändarapplikationer
              och inte minst datasäkerhet. Det kan bli basen för en expanderande
              och vidareutvecklad del av IKT-branschen i såväl luleregionen
              som landet i stort.
            </seg>
          </u>
          <u>
            <seg>
              Förutsättningarna för klimatsmarta datacenter finns. Potentialen
              har vi, och samverkan kan föras till toppositioner. Men det behövs
              också konkurrenskraftiga villkor. Därför vill jag i debatten lyfta
              frågan om energiskatt, för den har definitivt betydelse i den
              stenhårda konkurrensen på den internationella marknaden. Till
              exempel lockar Finland med lägre energiskatt för datahallar. Det
              är en faktor som inte ska underskattas.
            </seg>
          </u>
          <u>
            <seg>
              Enligt en artikel i Ny Teknik kräver Facebookanläggningen i Luleå
              hela 120 megawatt, vilket är mer än SSAB:s stålverk i samma stad
              och mer än hela Västerås stad. Det är minst sagt en elintensiv
              verksamhet. Elektriciteten och energiskatten är en betydande del
              av företagens omkostnader.
            </seg>
          </u>
          <u>
            <seg>
              Jag tycker därför att det finns starka skäl för att datahallar
              beskattas som annan energikrävande industri i Sverige. I dag är
              det en stor olikhet i beskattningen. Energiskatten för datacenter
              är i dag 56 gånger högre än för den tillverkande industrin. Datacenter
              betalar som datahall 29 öre per kilowattimme, medan man betalar
              0,5 öre per kilowattimme inom tillverkande industri. Det är inte
              oväsentligt när datajättar ska göra sina ekonomiska kalkyler.
              Skillnaden i energiskatt kan bli det som fäller avgörandet var
              man etablerar de kommande hallarna, i Sverige eller i Finland.
            </seg>
          </u>
          <u>
            <seg>
              I Danmark har regeringen sänkt energiskatten för hela industrin
              med några undantag till 0,5 öre per kilowattimme, som är den lägsta
              tillåtna nivån i EU. Den finska regeringen har valt att agera
              ganska kraftfullt genom att lägga fram förslag om att likställa
              energiskatten för den digitala tjänsteindustrin med skatten för
              den traditionella tillverkningsindustrin. Om det finska förslaget
              blir verklighet innebär det att man där kommer att ha en energiskatt
              på 8 öre, i luleregionen 19 öre och 29 öre i resten av landet.
            </seg>
          </u>
          <u>
            <seg>
              Då kan man lätt se att det handlar om mängder med pengar för
              de enskilda företagen och om att titta på villkoren. I och med
              att många företag är i startgroparna och är på väg att fatta beslut
              om etablering behöver frågan lyftas av regeringen. Vi måste ge
              en tydlig signal till marknaden om vad Sverige har att erbjuda.
            </seg>
          </u>
          <u>
            <seg>
              Min fråga är därför om ministern tänker verka för att regeringen
              ska lämna förslag om konkurrensneutrala villkor när det gäller
              energiskatt för elintensiv industri.
            </seg>
          </u>
          <note type="speaker">
            Anf. 126 Näringsminister ANNIE LÖÖF (C):
          </note>
          <u>
            <seg>
              Herr talman! Till att börja med kan jag konstatera att vi i Sverige
              är konkurrenskraftiga jämfört med många andra länder. När Facebook
              väljer att lägga sin första datahall utanför USA:s gränser väljer
              man just Sverige och Luleå. Som norrbottning och Luleåbo borde
              Fredrik Lundh Sammeli vara väldigt stolt över det och inte måla
              fan på väggen. Han borde i stället glädja sig åt att man har ett
              konkurrenskraftigt näringsliv i norra delen av Sverige som gör
              denna viktiga investering möjlig.
            </seg>
          </u>
          <u>
            <seg>
              Nu har också Facebook bara för några veckor sedan meddelat att
              man kommer att bygga sin andra serverhall i Sverige. Oavsett energiskatten
              väljer man att se att Sverige har många andra konkurrensfördelar,
              bland annat samverkan med universitet och högskolor, kompetent
              arbetskraft, kallt klimat, låga energipriser – för att bara ta
              några exempel.
            </seg>
          </u>
          <u>
            <seg>
              Vi har ju sett betydelsen av digitaliseringen under en lång tid.
              Av den anledningen har regeringen arbetat med digitaliseringens
              möjligheter, både genom att bygga ut bredband och genom att få
              in digitaliseringen i såväl offentlig sektor som näringsliv. Det
              är bakgrunden till att vi sedan ett antal år tillbaka har en nationell
              digital agenda som också har blivit regionala digitala agendor,
              bland annat i Norrbotten.
            </seg>
          </u>
          <u>
            <seg>
              Regeringen och Socialdemokraterna har lite olika syn. Vi tror
              inte på specifika branschprogram. Det låser in investeringar i
              vissa branscher. Vi tror snarare på innovation och samverkan.
              Med en korsbefruktning mellan olika verksamheter kan man nå nya
              innovationer, nya produkter och tjänster. Av den anledningen lanserade
              jag för ett och ett halvt år sedan strategiska innovationsområden
              i den nya forsknings- och innovationspropositionen.
            </seg>
          </u>
          <u>
            <seg>
              Det är många miljoner som nu framöver inte ska gå till branschprogram
              utan till strategiska innovationsområden som växer underifrån.
              Staten pekar inte ut framtidsbranscherna, utan de växer underifrån
              där olika aktörer – såväl näringsliv som akademi – har möjlighet
              att ansöka om medel för att jobba med forskning och innovationer
              på sitt sätt. Det tror jag är en mer modern forsknings- och innovationspolitik
              än specifika branschprogram.
            </seg>
          </u>
          <u>
            <seg>
              Energiskattefrågan är någonting som hanteras på Finansdepartementet.
              Jag har träffat representanter för Facebook och för andra företag
              inom den här branschen ett flertal gånger och redogjort för hur
              regeringen ser på den här frågan. Vi tycker att det är viktigt
              med lika konkurrensvillkor i Norden. Vi följer också hur Danmark
              och Finland arbetar med frågan.
            </seg>
          </u>
          <u>
            <seg>
              Det ska bli väldigt intressant att se om Socialdemokraterna har
              med frågan om energiskatt i sin vårbudget som presenteras om några
              veckor, om det bara är ett spel för gallerierna och argument i
              debatten eller om man verkligen tror på sin egen politik. I så
              fall borde en sänkning finnas med som skarpt förslag när Magdalena
              Andersson och Stefan Löfven presenterar sin vårbudget.
            </seg>
          </u>
          <note type="speaker">
            Anf. 127 FREDRIK LUNDH SAMMELI (S):
          </note>
          <u>
            <seg>
              Herr talman! Som alla förstår är Norden högintressant när det
              handlar om etableringen av kommande datacenter. Det finns många
              företag som står beredda att fatta beslut under de kommande åren.
              Då kommer det att finnas möjligheter som vi behöver fånga. Sverige
              borde nog ha ett högre tempo när det handlar om datacenter och
              de etableringar som kan bli aktuella.
            </seg>
          </u>
          <u>
            <seg>
              Vi är vinnare utifrån yttre faktorer, och det har vi varit inne
              på i debatten. Vi rankas som världens tredje och Nordens främsta
              land när det handlar om säkra platser. Vårt klimat är en fördel
              i dessa perspektiv. Vi har en bra infrastruktur. Vi har driftsäkra
              elnät och världens mest utbyggda fiberbaserade kommunikationsnät.
              Vi kan erbjuda kvalificerad arbetskraft, och kunskapsintensiva
              jobb som skapas av dessa satsningar är någonting som vi behöver.
            </seg>
          </u>
          <u>
            <seg>
              Jag är stolt, det behöver näringsministern inte tvivla på. Jag
              är stolt som socialdemokrat att se det Sverige som vi har byggt.
              Jag är glad över den etablering som sker i min hemmaregion. Men
              jag ser också att Sverige som land har mycket att vinna på att
              fånga tillfället att vara tydlig, att säkerställa att vi är det
              land med en växande framtidsbransch där datacenter etableras.
            </seg>
          </u>
          <u>
            <seg>
              Man bedömer att 200 datacenter ska byggas under de kommande åren
              fram till 2020. Därför tycker jag att det är viktigt att vi har
              en regering som har en tydlig agenda och ett tydligt mål, att
              Sverige ska bli det land där man bygger de klimatsmarta och de
              mest effektiva datacentren, som också skapar jobb och tillväxt
              i framtiden.
            </seg>
          </u>
          <note type="speaker">
            Anf. 128 Näringsminister ANNIE LÖÖF (C):
          </note>
          <u>
            <seg>
              Herr talman! Sverige ska vara en ledande tekniknation och en
              ledande industrination, men också ett land där tjänstesektorn
              kan utvecklas starkt framöver. Jag vill se många fler snabbväxande
              gasellföretag inom olika sektorer. Jag vill se fler internationella
              datacenter som etableras.
            </seg>
          </u>
          <u>
            <seg>
              Alla sektorer är viktiga för att skapa jobb och tillväxt i landets
              olika delar. Av den anledningen är goda ramvillkor viktiga. Därför
              kommer vi att slåss hårt under de kommande månaderna för att inte
              höja skatter, att inte försvåra för finansiering i olika delar
              av landet samt att inte införa skatter på olika former av infrastruktur
              såsom lastbilar, flyg och liknande.
            </seg>
          </u>
          <u>
            <seg>
              Det är viktigt med goda ramvillkor, bra infrastruktur och konkurrensneutralitet,
              inte bara mellan de nordiska länderna undan också mellan de europeiska
              länderna. Möjligheterna till handel för att stärka jobb och företagande
              i alla sektorer är också viktiga.
            </seg>
          </u>
          <u>
            <seg>
              Jag är glad att under mina två och ett halvt år som näringsminister
              har båda serverhallarna byggts av Facebook i Luleå med hjälp av
              lokala och regionala eldsjälar som har arbetat intensivt med att
              stärka Luleå som investeringsort. Man har också haft hjälp av
              de investeringsstöd som regeringen och också Tillväxtverket har
              fattat beslut om. Det gör vi för att vi tror på att jobb och tillväxt
              ska skapas, inte bara i Stockholm, Göteborg och Malmö utan också
              på orter som ligger utanför storstadsområdena.
            </seg>
          </u>
          <u>
            <seg>
              Jag är glad över att den här debatten kom till stånd. För mig
              är det viktigt att bygga vidare på den digitala eran, för det
              innebär många möjligheter till framtidens företagande och framtidens
              jobb.
            </seg>
          </u>
          <note>
            Överläggningen var härmed avslutad.
          </note>
          <note>
            21 § Svar på interpellation 2013/14:403 om Stockholmsregionens
            utveckling
          </note>
          <note type="speaker">
            Anf. 129 Näringsminister ANNIE LÖÖF (C):
          </note>
          <u>
            <seg>
              Herr talman! Börje Vestlund har frågat mig vad jag avser att
              göra för att underlätta för en god tillväxt i Stockholmsregionen.
            </seg>
          </u>
          <u>
            <seg>
              Låt mig inleda med att säga att regeringen delar Börje Vestlunds
              syn att det finns mycket att glädja sig åt i huvudstadsregionen,
              men vi tror även att mer behöver göras för att utnyttja regionens
              fulla tillväxtpotential.
            </seg>
          </u>
          <u>
            <seg>
              Regeringen bedriver en aktiv regional tillväxtpolitik och näringspolitik
              för att stärka förutsättningarna för en hållbar tillväxt och attraktionskraft
              i alla delar av landet, och tillför årligen medel till länen för
              regionala tillväxtåtgärder.
            </seg>
          </u>
          <note>
            I mars presenterade jag en ny inriktning för EU:s regionalfondsprogram
            i Sverige för perioden 2014–2020. Totalt omfattar programmen 16
            miljarder kronor, varav Stockholms län kommer att omfatta ungefär
            620 miljoner kronor inklusive medfinansiering, lika mycket som
            under föregående programperiod.
          </note>
          <u>
            <seg>
              Sedan nuvarande regering tillträdde har en rad näringspolitiska
              initiativ tagits för att minska kostnaderna och förbättra villkoren
              för företagande och tillväxt bland annat genom sänkta företagsskatter
              och minskade administrativa kostnader för företagen. Reformer
              har också genomförts för att stärka efterfrågan och skapa etablerings-
              och tillväxtmöjligheter för företag, såväl i etablerade branscher
              som i sektorer där dessa möjligheter tidigare har varit begränsade.
            </seg>
          </u>
          <u>
            <seg>
              Regeringen genomför även omfattande infrastruktursatsningar som
              stärker tillväxt och konkurrenskraft. Regeringen beslutade den
              3 april att satsa totalt 522 miljarder kronor i den kommande nationella
              planen för Sveriges transportsystem under åren 2014–2025.
            </seg>
          </u>
          <note>
            Viktiga satsningar för Stockholm är bland annat Förbifart Stockholm,
            utbyggnaden av Mälarbanan och renoveringen av den så kallade getingmidjan
            mellan Centralen och Södra station, för att nämna några. Regeringens
            förhandlare slöt vidare i januari 2014 avtal om finansiering och
            medfinansiering av utbyggnad av tunnelbanan samt ökad bostadsbebyggelse
            i Stockholms län med Stockholms läns landsting, Stockholms kommun,
            Nacka kommun, Solna kommun och Järfälla kommun.
          </note>
          <u>
            <seg>
              Bostadsbristen är en utmaning i flera av våra tillväxtregioner.
              Regeringen har under de senaste åren genomfört en rad insatser
              för att skapa en bättre fungerande bostadsmarknad och öka bostadsbyggandet.
              Rörande Stockholm kan nämnas de utredningsdirektiv för att förbättra
              bostadssituationen i storstadsregionerna som regeringen nyligen
              har beslutat om.
            </seg>
          </u>
          <u>
            <seg>
              Avslutningsvis anser regeringen att den bästa kunskapen om vad
              som behövs för att utveckla Stockholm finns i den egna regionen.
              Därför ligger också huvudansvaret för de regionala tillväxtresurserna
              hos länet. Tillsammans med länets egna prioriteringar och insatser
              skapar regeringens satsningar inom näringspolitiken, den regionala
              tillväxtpolitiken och övriga politikområden mycket goda förutsättningar
              för hållbar regional tillväxt och attraktionskraft i alla delar
              av landet, inklusive Stockholmsregionen.
            </seg>
          </u>
          <note type="speaker">
            Anf. 130 BÖRJE VESTLUND (S):
          </note>
          <u>
            <seg>
              Herr talman! Jag ska be att få tacka ministern för svaret. Att
              leva i Stockholmsregionen innebär att vara i en väldigt kreativ
              region som växer. Det är alltid roligt. Detta skapar dock en rad
              problem.
            </seg>
          </u>
          <u>
            <seg>
              Låt mig börja med att säga att vi år 2034 beräknas vara 25 procent
              av Sveriges befolkning. Det innebär till exempel, om vi ska räkna
              i vår värld som vi befinner oss i, att Stockholms stad och län
              skulle ha 87 mandat av riksdagens 349. De 30 mandaten skulle vi
              då ta från någon annanstans i landet. Det skulle naturligtvis
              orsaka en del problem. Men man måste också ge förutsättningar
              för regionen att kunna vara kvar.
            </seg>
          </u>
          <u>
            <seg>
              Låt mig peka på några av de problem som trots allt finns och
              som kanske inte alltid finns i alla delar av vårt land. I interpellationen
              har jag pekat på bostäderna. Alla partier i Stockholm, oavsett
              vilka frågor partiet kommer överens om att prioritera centralt,
              måste också lägga till bostäderna. Alla partier måste göra detta.
              Och det har vi behövt göra hur länge som helst, skulle jag vilja
              påstå. Det var ingen nyhet tidigare heller. När jag en gång i
              tiden jobbade kommunpolitiskt med bostadspolitik var det tio kommuner
              i Sverige som hade bostadsbrist. Resten hade ingen alternativt
              hade för mycket bostäder. I dag är det dock betydligt fler – det
              vet jag också.
            </seg>
          </u>
          <u>
            <seg>
              Det andra som jag vill peka på är infrastrukturen. Det är riktigt
              att regeringen har lagt en del förslag på området. Problemet är
              att andra regeringar också har gjort det, många gånger om till
              och med.
            </seg>
          </u>
          <u>
            <seg>
              Ett annat problem är minskat antal platser på högskolor och universitet.
              Det är riktigt att man har ökat antalet platser på lärarutbildningen,
              men man har inte ökat på samma sätt när det gäller all annan utbildning.
              Å andra sidan börjar Stockholms universitet, Södertörns högskola
              och Kungliga Tekniska Högskolan nu bli några av de mest regionala
              högskolorna vi har i Sverige. Det är nämligen ingen som kan komma
              till Stockholm och studera. Samtidigt vet vi att det finns ett
              stort behov av personal i området. Det gäller inte minst de matchningsproblem
              som många företag upplever.
            </seg>
          </u>
          <u>
            <seg>
              Det finns också välutbildad arbetskraft vilket är en stor fördel,
              men å andra sidan också en tilltagande segregation. I allt detta
              har man något rejält att bita i. Problemet är att det finns en
              dåligt samlad storstadspolitik i sammanhanget. Låt mig bara peka
              på en sak. Man får nu 620 miljoner inklusive medfinansiering.
              Det innebär 4,1 miljoner per år per kommun inom Stockholms kommuner.
              Det är förhållandevis lite jämfört med vad andra regioner får.
              Nu jämför jag absolut inte med de kommuner där glesbygdskriteriet
              finns, men problemen finns trots allt. Titta på de tio kommuner
              som är skärgårdskommuner! Det är ett faktum att de har liknande
              problem som de kommuner som har värst problem med gleshet.
            </seg>
          </u>
          <note type="speaker">
            Anf. 131 Näringsminister ANNIE LÖÖF (C):
          </note>
          <u>
            <seg>
              Herr talman! Det är också därför som skärgårdskommunerna får
              del av inte bara regionalfondsprogrammen utan också landsbygdsprogrammet,
              vilket Börje Vestlund säkert är medveten om.
            </seg>
          </u>
          <u>
            <seg>
              Jag och Börje Vestlund har haft de här diskussionerna innan,
              och jag kan bara konstatera att vi tycker lite olika. Jag tycker
              att varje region och varje kommun i landet måste växa utifrån
              sina egna förutsättningar. Och vi ska skapa möjligheter till detta.
              Det är inte så att Stockholm ska växa på bekostnad av andra regioner
              eller att någon region är viktigare än någon annan. Värmland är
              minst lika viktigt som Stockholm, och Göteborg är minst lika viktigt
              som Sorsele kommun. Det betyder att vi måste använda de regionala
              tillväxtresurserna utifrån varje läns förutsättningar.
            </seg>
          </u>
          <u>
            <seg>
              Man ska inte jämföra Stockholm med mindre städer i Sverige. Stockholm
              ska jämföras med andra världsstäder som London, Berlin, Shanghai
              eller New York till exempel. Det är där som Stockholm ska konkurrera.
              Stockholmsregionen är ett av de mest konkurrenskraftiga storstadsområdena
              i Europa, på samma nivå som till exempel London och Helsingfors.
              Stockholm genererar 27 procent av Sveriges bnp. Bnp per capita
              ökade med imponerande 3,1 procent per år från 1995 till 2008.
            </seg>
          </u>
          <u>
            <seg>
              Jag är glad över att vi har en huvudstadsregion som är innovativ,
              som har en sådan mångfald och som gör denna tillväxt möjlig. Det
              stärker nämligen Sveriges attraktivitet i världen. Vi kan också
              konstatera att arbetskraftens produktivitet är högre i Stockholm
              än OECD-genomsnittet och dessutom har ökat de senaste decennierna.
            </seg>
          </u>
          <u>
            <seg>
              Vi har många kluster runt om, i Stockholms län och i Stockholms
              stad, som har varit framgångsrika och som röner internationellt
              intresse. Det är life science, det är finansiella tjänster, automatisering
              och clean tech men också till exempel it-branschen som är oerhört
              angelägen och viktig för att sätta Sverige på kartan.
            </seg>
          </u>
          <u>
            <seg>
              Jag skulle särskilt vilja lyfta upp just de utmaningar som Stockholm
              som storstadsområde står inför med den inflyttning som sker, framför
              allt från andra länder. Det handlar om bostäder och om infrastrukturen.
              Fler bostäder behöver byggas i Stockholmsregionen, men vi kan
              ändå konstatera att bostadsbyggandet under det fjärde kvartalet
              2013 nådde en av de högsta noteringarna under 2000-talet. Det
              är inte tillräckligt, men vi ser att trenden börjar ändras. Bostadsbyggandet
              ökade med närmare 150 procent i både staden och länet jämfört
              med samma kvartal året innan till exempel.
            </seg>
          </u>
          <u>
            <seg>
              För alla tillväxtregioner, oavsett om det är Kiruna eller Stockholm,
              är bostäder nyckeln till fortsatt konkurrenskraft och fortsatt
              tillväxt. Därför har regeringen bland annat tillsatt en utredning
              som syftar till att förbättra bostadssituationen i storstadsområdena.
            </seg>
          </u>
          <u>
            <seg>
              En annan viktig del handlar om att vi har knutit samman arbetet
              med infrastruktur och bostadsbyggande genom den Stockholmsöverenskommelse
              som vi har nått med kommunerna och länet, tillsammans med de förhandlingspersoner
              som regeringen har haft, och som har varit väldigt framgångsrik.
              Det innebär att vi nu får en utbyggd tunnelbana och också utökad
              bostadsbebyggelse i Stockholms län. Här har man nu ett paket och
              ett avtal som innebär att det totalt kostar ungefär 25 miljarder
              men att staten enbart går in med drygt 4 miljarder. Resten är
              trängselskatter och medfinansiering från kommuner och landsting.
            </seg>
          </u>
          <u>
            <seg>
              Jag hoppas att sådant kan bidra till ökad bostadsutbyggnad i
              dessa kommuner. Gärna så nära kollektivtrafiken som möjligt för
              att vi ska få både infrastruktur som funkar, kollektivtrafik som
              funkar och fler bostäder, inte bara villor utan också hyresrätter,
              bostadsrätter och liknande för att på det sättet minska bostadsbristen
              och öka tillväxten.
            </seg>
          </u>
          <note type="speaker">
            Anf. 132 BÖRJE VESTLUND (S):
          </note>
          <u>
            <seg>
              Herr talman! Jag ska ge statsrådet rätt i ett avseende. Det gäller
              att varje region måste växa på sina egna villkor. Det är viktigt,
              och det är viktigt att man formulerar det. Men man måste få de
              rätta förutsättningarna, och jag vågar påstå att just Stockholmsregionen
              inte har fått de rätta förutsättningarna för att kunna utvecklas.
            </seg>
          </u>
          <u>
            <seg>
              Jag vill också instämma i påståendet att ett företag eller kanske
              till och med en koncern som bestämmer sig för att placera sig
              i Stockholm inte kommer att placera sig i Malmö, Göteborg eller
              Luleå i stället. De skulle i så fall diskutera att möjligen förlägga
              sin verksamhet till Berlin, London eller någon annan större stad
              i Europa eller världen. Man måste ha klart för sig att Stockholm
              inte konkurrerar med någon annan del av landet. Det som däremot
              händer från tid till annan är att företag bestämmer sig för att
              flytta från till exempel Göteborg till Stockholm. Sådant händer,
              men det är mycket sällan det är åt det andra hållet.
            </seg>
          </u>
          <u>
            <seg>
              I mitt andra inlägg skulle jag vilja belysa skillnaden när det
              gäller företagande. Låt mig peka på några saker.
            </seg>
          </u>
          <u>
            <seg>
              Det behövs mer testbäddar. Regeringen kan bidra på olika sätt
              genom att bidra till att skapa tillväxt i hela landet men framför
              allt genom att svara på den efterfråga företagen har.
            </seg>
          </u>
          <u>
            <seg>
              En annan intressant sak som jag egentligen inte kan så jättemycket
              om men i alla fall har nosat på några gånger är de kreativa och
              kulturella näringarna som nästan har skapat en hubb runt Telefonplan
              i Stockholm. Där borde man kunna se till att putta på systemet
              ytterligare lite grann. Då talar jag inte om några fria konstnärer
              utan om företagare som vill utnyttja sin företagsidé och göra
              någonting nytt inom näringslivet. Det tror jag bara är bra. Det
              är positivt om vi på det sättet kan få en ny del i näringslivet.
              Där kan vi i politiken ha en roll att spela genom att ge förutsättningar
              för det.
            </seg>
          </u>
          <u>
            <seg>
              Det tredje är naturligtvis besöksnäringen. Den är stor i Stockholm,
              och den kan växa ytterligare. Där finns till exempel möjligheter
              med stora arrangemang, och då talar jag inte bara om OS. Jag kan
              tänka mig att näringsministern gärna vill säga det, men jag talar
              inte om OS och VM i det här sammanhanget. Det finns anledning
              att betona de akademiska stora konferenserna som faktiskt äger
              rum. Från min vardag som ordförande i Svenska Epilepsiförbundet
              kan jag nämna att i år, mitt i sommaren, kommer 1 500 professorer
              och doktorer att samlas på Älvsjömässan för att diskutera epilepsi.
              Det är en fantastisk sak, tycker jag, och det förekommer hela
              tiden, varje dag, och inte bara inom medicinområdet. Det gäller
              alla typer av forskning och utveckling. Där tror jag att vi tillsammans
              kan göra mycket, och politiken kan verkligen hjälpa till med det.
            </seg>
          </u>
          <u>
            <seg>
              När det gäller besöksnäringen och hur den ska utvecklas vill
              jag fråga: Är regeringen beredd att säga att stora arrangemang
              är sådant som bör ligga i linje med vad vi kan tänkas göra i framtiden,
              inte minst för att gynna de stora städerna? Vi ska ha klart för
              oss att sådana arrangemang kräver ganska stora konferenslokaler
              och framför allt väldigt många hotellrum.
            </seg>
          </u>
          <note type="speaker">
            Anf. 133 Näringsminister ANNIE LÖÖF (C):
          </note>
          <u>
            <seg>
              Herr talman! Låt mig börja där Börje Vestlund slutade. Stora
              internationella event kan äga rum över hela Sverige. Det visar
              inte minst skid-VM i Åre och liknande arrangemang. Det är viktigt
              att se att det finns potential i hela Sverige för att ha internationella
              event.
            </seg>
          </u>
          <u>
            <seg>
              För mig är det jätteviktigt att se den styrka som finns i Stockholmsregionen.
              Det gäller inte minst det myller av människor som bor här, de
              affärsidéer och det innovativa tänkande som många bär med sig
              och det spännande näringslivet som finns. Jag ser en stor potential
              i att Stockholm kan attrahera ännu fler internationella forskare,
              talanger, människor som vill komma och bo och arbeta i Sverige.
            </seg>
          </u>
          <u>
            <seg>
              Det finns, som jag bedömer det, två hinder i dag. Även Stockholms
              Handelskammare lyfter fram dem. Det är infrastrukturen och bostadsbristen.
              Det är växtvärken för många tillväxtregioner, men den är extra
              tydlig i Stockholm. Av den anledningen tillsatte regeringen de
              två förhandlingspersoner som jobbat med att kombinera bostadsutbyggnad
              med till exempel tunnelbana, vilket resulterat i ett mycket framgångsrikt
              avtal slutet mellan kommunerna och landstinget i Stockholms län.
              Jag hoppas och tror mycket på det. Den statliga finansieringen
              är på drygt 4 miljarder, men merparten kommer från regionen och
              från kommunerna, liksom från bilisterna i form av trängselskatt.
            </seg>
          </u>
          <u>
            <seg>
              Vi kan göra mer för att bland annat se till att minska regelkrånglet
              i planprocesserna. Vi kan se över hinder som fördyrar, försvårar
              och försenar bostadsbyggandet. Sådana utredningar har regeringen
              tillsatt, och Stefan Attefall har som bostadsminister kommit med
              en del lagförslag på området.
            </seg>
          </u>
          <u>
            <seg>
              En annan viktig del är att hitta enklare boende för alla unga
              människor som kommer till Stockholmsregionen. Där har regeringen
              öppnat upp för att på ett effektivare sätt kunna utnyttja det
              befintliga bostadsbeståndet. Vi har tagit flera steg för att underlätta
              privatbostadsuthyrning, vilket är viktigt. En hel del lägenheter
              står tomma runt om i Stockholm, och om man kan möjliggöra för
              andrahandsuthyrning är det ett bra steg framåt för att få ett
              ökat antal bostäder.
            </seg>
          </u>
          <u>
            <seg>
              Börje Vestlund lyfter fram testbäddar, som är viktigt. Vinnova
              har under flera år tagit ett antal initiativ på området. Jag ska
              också understryka att för Stockholms stad och Stockholms län finns
              det möjligheter att söka medel i regionalfondsprogrammet. Där
              har man själv pekat ut teknisk utveckling och forskning som det
              område som medlen ska gå till. Det finns möjlighet att lägga dem
              på just testbäddar. Man pekar också på att man vill stärka små
              företags konkurrenskraft genom riskkapital och annat. Sedan pekar
              man även ut ett område gällande övergången till en koldioxidsnål
              ekonomi, till exempel genom satsningar på miljöteknik. Det står
              aktörerna i regionen fritt att satsa på just de delar som Börje
              Vestlund lyfter fram.
            </seg>
          </u>
          <u>
            <seg>
              Avslutningsvis skulle jag vilja nämna några saker som regeringen
              gör enligt den infrastrukturplan som vi har presenterat. Förutom
              en utbyggnad av tunnelbanan är Ostlänken, det vill säga ett nytt
              dubbelspår mellan Järna och Linköping, den enskilt största satsningen
              i länet. Vi har också Förbifart Stockholm, utbyggnaden av Mälarbanan,
              färdigställandet av Citybanan, renoveringen av getingmidjan och
              planeringen för en östlig förbindelse. Andra regeringar har om
              och om igen föreslagit saker utan att åstadkomma något medan den
              här regeringen föreslår saker som också är finansierade krona
              för krona. Vi kommer därför att få se spaden i marken, om inte
              Miljöpartiet stoppar en eventuell socialdemokratisk regering i
              framtiden. Då blir det ingen förbifart.
            </seg>
          </u>
          <note type="speaker">
            Anf. 134 BÖRJE VESTLUND (S):
          </note>
          <u>
            <seg>
              Herr talman! Den som lever får se, skulle jag vilja säga när
              det gäller just infrastrukturutvecklingen i regionen. Jag tror
              att till och med herr talmannen håller med mig i det avseendet.
            </seg>
          </u>
          <u>
            <seg>
              Jag tänkte också säga någonting om bostadspolitiken. Regeringen
              har sagt att den inte tror på den socialdemokratiska bostadspolitiken
              så som den har bedrivits. Det har man rätt att tycka som nytillträdd
              regering. Nu har man haft åtta år på sig att prova sina idéer.
              Alliansen har genomfört den bostadspolitik som de trodde på. Fungerar
              den bättre? Nej, dess värre gör den inte det. Även om man säger
              att det nu byggs lite mer talar vi om väldigt små mängder. Vi
              vet av alla möjliga undersökningar som gjorts att byggandet är
              på tok för lågt, för att inte säga på gränsen till katastrofalt.
              Vi måste vara ärliga mot varandra och säga att byggandet är alldeles
              för lågt.
            </seg>
          </u>
          <u>
            <seg>
              Vad mer kan man då göra? Att bara titta på regelverket tycks
              vara regeringens politik, men man måste göra mer än det. Att hyra
              ut åt varandra kan vara en tillfällig lösning, men allt fler av
              dem som i dag söker till högskolor och universitet har bildat
              familj. Allt fler unga vill ha ett eget boende. Det är inte rimligt
              att bo hemma hos mamma när man är 35 år. Så har många Stockholmsungdomar
              det.
            </seg>
          </u>
          <u>
            <seg>
              Det finns anledning att fundera mer på bostadspolitiken. Jag
              tror inte att man i något avseende kan säga att regeringens bostadspolitik
              varit lyckad och bidragit till tillväxten i Stockholmsregionen.
              Tvärtom skulle jag vilja säga att det är det största hindret för
              tillväxten i Stockholmsregionen.
            </seg>
          </u>
          <note type="speaker">
            Anf. 135 Näringsminister ANNIE LÖÖF (C):
          </note>
          <u>
            <seg>
              Herr talman! Som jag redan sagt i interpellationsdebatten är
              just infrastruktur och bostadsbyggande två hinder som det är angeläget
              att jobba med för att Stockholmsregionen ska fortsätta att växa.
              Vi kan ändå konstatera att bostadsbyggandet har nått några av
              de högsta noteringarna under 2000-talet. Även om det är låga nivåer
              kan vi konstatera att de har ökat med 150 procent. Förra året
              påbörjades byggandet av 11 500 lägenheter i Stockholms län, för
              att ta bara ett exempel. Det är många men alldeles för få. Vi
              vill gärna se ett ökat bostadsbyggande. Det är därför vi har villkorat
              infrastrukturutbyggnaden med att kommunerna ska ge plats för mer
              mark till bostäder i Stockholms stad och Stockholms län.
            </seg>
          </u>
          <u>
            <seg>
              Jag välkomnar den här debatten. Sveriges tillväxt byggs av de
              olika regionernas tillväxt, och där är Stockholm en viktig del.
              Att stärka förutsättningarna för att bo och verka i Stockholm
              är viktigt för att vara internationellt konkurrenskraftiga. Stockholm
              ska vinna matchen mot andra internationella storstadsområden.
              Vi kan konstatera att vi ligger långt fram och vinner många internationella
              mätningar av hur huvudstadsregionerna runt om utvecklas. Det är
              jag väldigt glad över.
            </seg>
          </u>
          <u>
            <seg>
              Utmaningar som kvarstår är dock infrastruktur och bostadsbyggande.
              De delarna behöver vi arbeta med på ett bra och intensivt sätt
              framöver för att tillsammans stärka förutsättningarna för Stockholm
              att växa.
            </seg>
          </u>
          <note>
            Överläggningen var härmed avslutad.
          </note>
          <note>
            22 § Beslut om förlängd motionstid
          </note>
          <note>
            Kammaren biföll talmannens förslag att motionstiden för skr.
            2013/14:98 Redovisning av skatteutgifterna 2014 skulle förlängas
            till onsdagen den 30 april .
          </note>
          <note>
            23 § Bordläggning
          </note>
          <note>
            Följande dokument anmäldes och bordlades:
          </note>
          <note>
            24 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 11 april
          </note>
          <note>
            Ann-Christin Ahlberg
          </note>
          <u>
            <seg>
              Jasenko Omanovic
            </seg>
          </u>
          <note>
            den 14 april
          </note>
          <note>
            Per Bolund
          </note>
          <note>
            Raimo Pärssinen
          </note>
          <note>
            Clas-Göran Carlsson
          </note>
          <note>
            Jabar Amin
          </note>
          <note>
            25 § Anmälan om frågor för skriftliga svar
          </note>
          <u>
            <seg>
              Följande frågor för skriftliga svar hade framställts:
            </seg>
          </u>
          <note>
            den 11 april
          </note>
          <note>
            Tina Ehn
          </note>
          <note>
            den 14 april
          </note>
          <note>
            Tomas Eneroth
          </note>
          <note>
            Christer Engelhardt
          </note>
          <note>
            26 § Anmälan om skriftligt svar på fråga
          </note>
          <u>
            <seg>
              Skriftligt svar på följande fråga hade kommit in:
            </seg>
          </u>
          <note>
            den 14 april
          </note>
          <note>
            Tomas Eneroth
          </note>
          <note>
            27 § Kammaren åtskildes kl. 22.20.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
