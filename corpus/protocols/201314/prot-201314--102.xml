<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--102</head>
          <docDate when="2014-04-16">2014-04-16</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2013/14:102
            </seg>
          </u>
          <note>
            Onsdagen den 16 april
          </note>
          <note>
            Kl. 09:00 - 16:14
          </note>
          <note>
            1 § Justering av protokoll
          </note>
          <note>
            Protokollet för den 10 april justerades.
          </note>
          <note>
            2 § Anmälan om återtagande av plats i riksdagen
          </note>
          <note>
            Tredje vice talmannen meddelade att Ulrika Karlsson i Uppsala
            (M) skulle återta sin plats i riksdagen från och med den 18 april,
            varigenom uppdraget som ersättare skulle upphöra för Gunnar Hedberg
            (M).
          </note>
          <note>
            3 § Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            den 10 juni
          </note>
          <note>
            4 § Migration och asylpolitik
          </note>
          <note type="speaker">
            Anf. 1 FREDRIK LUNDH SAMMELI (S):
          </note>
          <u>
            <seg>
              Herr talman! Många med mig har säkert sett musikalen Kristina
              från Duvemåla eller läst Mobergs utvandrarepos om Karl Oskar och
              Kristina som drömde om ett nytt liv bortom hunger och svält här
              hemma i Sverige. De drömde om ett liv på andra sidan jorden utan
              förföljelse om man var frireligiös och där framtiden inte stavades
              svält, arbetslöshet och fattigdom. I Amerika fick många svenskar
              en bättre framtid för sig och sina barn.
            </seg>
          </u>
          <u>
            <seg>
              Ibland kan man i debatten om migration få bilden av att det är
              något nytt och att det alltid handlar om att människor kommer
              hit, till vårt land. Det är inte sant. Migration är inget nytt.
              Det är en naturlig del av den jord vi tillsammans delar. Då som
              nu flyttar människor till andra länder för att söka ett bättre
              liv och förbättra levnadssituationen för sig, sina barn och sin
              familj. Från att har varit ett fattigt land för 150 år sedan har
              Sverige utvecklats och tillhör i dag världens rikaste länder.
              På senare tid är det därför fler som har kommit till Sverige för
              att arbeta eller för att få en fristad undan förföljelse.
            </seg>
          </u>
          <u>
            <seg>
              Vi socialdemokrater anser att Sverige har blivit ett rikare,
              öppnare och mer kulturellt berikat land med den mångfald som finns
              i dagens Sverige. Och om vi ska vara ärliga ska vi vara ofantligt
              glada över att Sverige är ett invandringsland, att vi ökar i befolkning
              och inte minskar.
            </seg>
          </u>
          <u>
            <seg>
              Herr talman! Vi socialdemokrater har alltid utgått från våra
              grundläggande värderingar när vi formar vår politik. Med alla
              människors lika värde i grunden vill vi förändra samhället så
              att alla ska ha samma möjligheter i livet och frihet att aktivt
              själva välja sina vägar, oavsett hur mycket pengar ens föräldrar
              har, vilket land man kommer ifrån, vilken religion man utövar,
              om man är man eller kvinna eller om man älskar någon av samma
              kön. Genom politiken och genom reformer är vi övertygade om att
              vi tillsammans kan skapa ett mer jämställt och jämlikt samhälle
              i Sverige och i världen.
            </seg>
          </u>
          <u>
            <seg>
              Internationell solidaritet handlar om att våga stå upp emot de
              orättvisor som sker, också över nationsgränser, och att stå på
              de svagas och förtrycktas sida i kampen för frihet och rättvisa.
              Som socialdemokrat tycker jag att det är viktigt att vi följer
              de konventioner om mänskliga rättigheter som vi skrivit under
              och att vi vågar stå upp för våra gemensamma åtaganden även när
              andra länder bryter mot dessa.
            </seg>
          </u>
          <u>
            <seg>
              I betänkandet som vi i dag debatterar finns en rad frågor som
              är viktiga att belysa. Begreppet väpnad konflikt tolkas i dag
              mer restriktivt än den praxis som tidigare varit, och det blir
              svårare för människor som flyr undan krig och konflikter i hemlandet
              att få stanna. Begreppet om yttre eller inre väpnad konflikt behöver
              tydliggöras, och skyddet behöver bli mer heltäckande och i överrensstämmelse
              med gällande internationell rätt.
            </seg>
          </u>
          <u>
            <seg>
              Titta på verkligheten för de 340 kvinnor som kom hit för kärlek
              förra året men som hamnade i helvetet. De finns alla i årsstatistiken
              från Roks för år 2013. 340 kvinnor, nästan en per dag, har varit
              utsatta för det som kallas fruimport och sökt stöd hos kvinnojourerna.
              Och mörkertalet antas vara stort.
            </seg>
          </u>
          <u>
            <seg>
              Vi som lagstiftare får aldrig blunda för att det finns svenska
              män som systematiskt och rått utnyttjar och förgriper sig på kvinnor
              för att sedan sparka ut dem och hämta nya. Det finns också, enligt
              Roks, en oroväckande trend där män väljer kvinnor med barn och
              senare döms för sexuella övergrepp på barnen. Det är bra att regeringen
              nu går vidare med att utreda problematiken närmare, i linje med
              vår reservation. Reglerna för tidsbegränsat uppehållstillstånd
              måste ses över så att situationen för dessa kvinnor och barn blir
              bättre.
            </seg>
          </u>
          <u>
            <seg>
              När vi är inne på barn är det också viktigt att vara tydlig med
              att barn inte väljer att bli migranter. Man väljer inte sina föräldrar
              eller den situation man befinner sig i. I svensk migrationspolitik
              måste barns rättigheter stärkas, och praxis, exempelvis när det
              gäller apatiska barn, bör mildras. Ett problemområde som det också
              är dags att se över är att lagen med särskilda bestämmelser om
              vård av unga, LVU, och utlänningslagen inte går hand i hand. I
              de sammanhang då dessa lagar krockar går utlänningslagen alltid
              före. Det överensstämmer inte med utgångspunkten att barns bästa
              ska vara vägledande vid alla beslut som rör barn.
            </seg>
          </u>
          <u>
            <seg>
              Herr talman! Vi hör dagligen om konflikter i världen som drabbar
              många människor, om krig och oroligheter i Afghanistan, Eritrea
              och Irak. Godtyckliga avrättningar, massmord, tortyr och våldtäkter
              är en del av människors vardag.
            </seg>
          </u>
          <u>
            <seg>
              För de flesta finns det inga andra alternativ än att bli flyktingar
              i sitt eget land eller att hamna i flyktingläger i fattiga gränsländer.
              Få har möjlighet att ta sig till Europa, och för de personer som
              gör det är det en farlig resa samtidigt som murarna runt Europa
              blir allt högre.
            </seg>
          </u>
          <u>
            <seg>
              Kriget i Syrien är inne på sitt fjärde år. Fasansfulla rapporter
              ges från denna humanitära katastrof. Av Syriens 22 miljoner invånare
              har nästan sju miljoner förlorat sina hem och blivit internflyktingar.
              Därutöver har nära tre miljoner flytt över gränsen, de allra flesta
              till Libanon eller Jordanien. Situationen i dagens Libanon är
              en miljon flyktingar från Syrienkriget – i ett land med fyra miljoner
              invånare. Kom aldrig och säg att det är vårt land eller Europa
              som tar det största ansvaret eller tar den största smällen och
              sätts under den största pressen när länder i vår omvärld faller
              samman! Ni som ännu inte har tagit del av reportageserien i Dagens
              Nyheter – gör det! Peter Wolodarski skriver: Det tycks alltid
              vara möjligt att hitta undanflykter när andra plågas.
            </seg>
          </u>
          <u>
            <seg>
              Vi socialdemokrater står upp för rätten att söka asyl som en
              av de grundläggande mänskliga rättigheterna. Sverige är det land
              som tar störst ansvar i EU och har länge setts som ett föredöme
              när det gäller att stå upp för asylrätten. Varje person som söker
              asyl i Sverige ska få en individuell, rättssäker prövning inom
              rimlig tid. Vi vill arbeta för att fler länder och regioner i
              världen ska präglas av demokrati, mänskliga rättigheter och stabilitet.
            </seg>
          </u>
          <u>
            <seg>
              EU har nyligen antagit minimiregler för ett gemensamt asylsystem.
              Målet måste vara att fler EU-länder ska hjälpa till och öka sitt
              mottagande för människor på flykt.
            </seg>
          </u>
          <u>
            <seg>
              Sverige tar i dag ett stort ansvar kopplat till krig och konflikter,
              inte minst i Syrien. Det skapar ett tryck både på Migrationsverket
              som myndighet och på våra kommuner. Under 2013 var Sverige det
              land inom EU som tog emot flest flyktingar räknat per invånare.
              Det är inte rimligt att några få länder i EU står för merparten
              av flyktingmottagandet. Vi ska fortsätta att vara ett land som
              tar emot många invandrare i den situation som nu råder, men vi
              behöver också vara en tydlig röst i EU-samarbetet om att fler
              länder måste göra som vi.
            </seg>
          </u>
          <u>
            <seg>
              Tanken med det gemensamma asylsystemet är att skapa ett rättvisare
              och mer likartat mottagande för asylsökande i medlemsländerna.
              Den utveckling vi ser på det europeiska området pekar på stora
              behov och hårt arbete under kommande år, inte minst när det gäller
              mottagandeförhållandena. Den svenska linjen måste vara att vi
              är pådrivande för en humanitär och kraftfull hållning som ger
              skydd och skapar stabilitet i en alltmer globaliserad värld. I
              ett gemensamt asylsystem måste en av hörnstenarna vara att asylsökande
              får en rättvis och rättssäker behandling oavsett vilket land i
              EU de kommer till. Det ska respektera de mänskliga rättigheterna
              och bygga på tillit mellan länderna.
            </seg>
          </u>
          <u>
            <seg>
              Herr talman! Inom EU måste flyktingmottagandet bäras mer solidariskt.
              På samma sätt måste vårt flyktingmottagande fördelas i Sverige.
              Migrationsverket måste göra mer för att stödja kommunerna i det
              arbetet. I tre år har den blågröna migrationsuppgörelsen funnits,
              och under dessa år har debatten om och ansvaret för det svenska
              flyktingmottagandet varit nära på obefintligt.
            </seg>
          </u>
          <u>
            <seg>
              Hur säkerställer vi att det är landet Sverige som tar emot flyktingar
              och inte enskilda kommuner som bär upp hela vårt flyktingmottagande?
              Vad görs konkret för att möta den verklighet som innebär att över
              12 000 människor som fått uppehållstillstånd i dag lever kvar
              i asylboenden, inte kommer ut i kommunerna och får påbörja sitt
              liv som nya svenskar? Använd gärna en stund av er talartid till
              att beröra det området. Är ni nöjda med utvecklingen? Hur har
              ni tänkt hantera den verklighet som i dag råder och som är så
              förödande?
            </seg>
          </u>
          <u>
            <seg>
              Herr talman! Jag ska avrunda mitt anförande med att beröra frågan
              om arbetskraftsinvandring. Migranter ska välkomnas men inte utnyttjas
              som ett slags tredje klassens arbetskraft. Vi har en lång tradition
              av arbetskraftsinvandring i Sverige. Sverige ska vara ett öppet
              land som välkomnar nya medborgare men även människor från andra
              länder som tillfälligt väljer att bidra med sitt arbete och sin
              kompetens hos oss.
            </seg>
          </u>
          <u>
            <seg>
              Rörligheten över gränserna är positiv, och vi har mycket att
              vinna på att människor kommer hit och arbetar. Men arbetskraftsinvandring
              får aldrig användas för att utnyttja och exploatera människor.
              Problemet i dag är inte att vi har arbetskraftsinvandring. Problemet
              är att vi har en lagstiftning som sedan 2008 möjliggör ett utnyttjande
              av människor på svensk arbetsmarknad. Innan reformen sjösattes
              pekade många på problemet, på baksidan av den lagstiftning som
              var på väg att införas, och ändå står vi här 2014 utan en fungerande
              lagstiftning som säkerställer att människor som kommer hit får
              rimliga avtal och villkor.
            </seg>
          </u>
          <u>
            <seg>
              Vi har tidigare välkomnat att regeringen sagt sig vilja ändra
              reglerna, och det är med stor frustration och besvikelse jag konstaterar
              att ännu en mandatperiod snart har gått utan att den lagstiftningen
              är på plats. Vad är det ni inte har förstått under de år som gått?
              Larmrapporterna är många. Reformen har skapat oordning på arbetsmarknaden.
              Oseriösa arbetsgivare kan utan problem betala ut löner och erbjuda
              arbetsvillkor långt under nivåerna på den svenska arbetsmarknaden.
              Det är inte rimligt, och det är hög tid att ta sitt ansvar.
            </seg>
          </u>
          <note>
            I detta anförande instämde Tomas Eneroth, Shadiye Heydari, Eva-Lena
            Jansson, Kurt Kvarnström och Jasenko Omanovic (alla S).
          </note>
          <note type="speaker">
            Anf. 2 DAVID LÅNG (SD):
          </note>
          <u>
            <seg>
              Herr talman! Vi debatterar i dag betänkande SfU6 som behandlar
              regeringens skrivelse 2013/14:73 Migration och asylpolitik . I
              betänkandet behandlas även ett antal motioner från allmänna motionstiden.
              Jag vill börja med att yrka bifall till reservationerna 1, 15
              och 18, men jag står naturligtvis bakom SD:s alla reservationer.
            </seg>
          </u>
          <u>
            <seg>
              I skrivelsen redovisas den svenska migrations- och asylpolitiken
              för perioden den 1 juli 2010–30 juni 2013. Det är dess värre en
              ganska sorglig läsning. Det vi kan utläsa är ökade kostnader och
              ökade volymer.
            </seg>
          </u>
          <note>
            Som utgångspunkt för mitt anförande vill jag göra några konstateranden.
            År 2010 beviljades i Sverige 91 458 uppehållstillstånd, 2011 drygt
            93 000, 2012 drygt 111 000 och 2013 totalt 116 587 uppehållstillstånd.
            Sedan 1980 har närmare två miljoner uppehållstillstånd beviljats
            i Sverige.
          </note>
          <note>
            Om vi ser till kostnaden för detta i termer av utgiftsområde
            8 Migration, och även utgiftsområde 13 Integration, får vi en
            kostnad som för 2010 uppgår till 11,7 miljarder kronor, för 2011
            till 12,6 miljarder, för 2012 till 14,6 miljarder och för 2013
            till över 20 miljarder kronor. Det är enbart direkta migrationskostnader
            och budgeterade integrationskostnader och lämnar övriga kostnader
            och ekonomiska stöd därhän.
          </note>
          <u>
            <seg>
              Om vi gör en jämförelse med vad vi i stället kunde ha fått för
              dessa pengar, drygt 20 miljarder kronor, som vi spenderade förra
              året, ser vi att vi hade kunnat mer än fördubbla all utbetalning
              av garantipension för ålderspensionärer, eller så kunde vi nästan
              ha fördubblat utbetalningen av barnbidrag till alla barnfamiljer
              eller närapå ha fördubblat all statlig assistansersättning för
              funktionsnedsatta.
            </seg>
          </u>
          <u>
            <seg>
              Ser vi på det i internationella termer skulle vi för de 20 miljarder
              som regeringen förra året lade ut på migration och integration
              ha kunnat finansiera långt mer än hälften av hela UNHCR:s internationella
              flyktingbudget. Den ligger för 2014 på 28 miljarder kronor.
            </seg>
          </u>
          <u>
            <seg>
              Trots dessa enorma summor har regeringen under innevarande år
              presenterat en rad nya propositioner och skrivelser där de försvarar
              och utökar en redan extrem migrations- och invandringspolitik.
              Man vill ytterligare förenkla möjligheten för uppehållstillstånd
              genom att än mer urholka den svenska lagstiftningen. Man gör det
              tillsammans med Sveriges mest invandringsextrema parti, Miljöpartiet.
              Jag skulle vilja säga, herr talman, att regeringens agerande gör
              Sveriges regering till i alla fall Europas mest invandringsextrema
              regering.
            </seg>
          </u>
          <u>
            <seg>
              När vi tittar på omfattningen av den förda politiken är det ganska
              klart att företrädare för de övriga sju partierna kommer att komma
              med sina vanliga floskler om att Sverigedemokraterna ställer grupp
              mot grupp. Men faktum är att samtliga partier ställer utgiftsområde
              mot utgiftsområde. Samtliga partier ställer grupp mot grupp. Politik
              handlar om prioriteringar. Sverigedemokraterna prioriterar på
              ett sätt. Regeringen prioriterar på ett annat sätt. De rödgröna
              prioriterar ungefär som regeringen. Prioriteringar och att maximera
              nyttan av skattebetalarnas medel är det som Sverigedemokraterna
              försöker åstadkomma.
            </seg>
          </u>
          <u>
            <seg>
              I stället för att öka stödet till UNHCR, som Sverigedemokraterna
              vill, och därmed kunna hjälpa betydligt fler till betydligt lägre
              kostnad, och dessutom kunna satsa på utsatta grupper i Sverige,
              fortsätter regeringen att spendera skattebetalarnas medel på ett
              ansvarslöst och rent av dumt sätt. Sverige befinner sig på ett
              sluttande plan i det avseendet.
            </seg>
          </u>
          <u>
            <seg>
              Det Sverige behöver är en ansvarsfull invandringspolitik, en
              sverigedemokratisk invandringspolitik. Vi har väckt en lång rad
              motioner i riksdagen, bland annat vår partimotion Sf314 som handlar
              om en ansvarsfull migrationspolitik där vi till viss del preciserar
              hur vi menar att det bör gå till.
            </seg>
          </u>
          <u>
            <seg>
              Jag vill nämna några punkter. För det första måste vi skärpa
              reglerna för anhöriginvandring. Under 2013 beviljades över 40
              000 uppehållstillstånd bara till anhöriginvandrare. Självklart
              ska familjer kunna återförenas, och gifta makar ska absolut kunna
              följa med sin partner till Sverige. Men då ska det också vara
              förenat med ett försörjningsansvar. Likaså bör åldersgränsen vid
              partnerbaserad anhöriginvandring höjas till 24 år, vilket gäller
              i bland annat Danmark, och den partner som redan bor i Sverige
              ska kunna uppvisa en ordnad boendesituation med mera. Invandringen
              ska inte ligga Sverige till last på det sätt som den gör i dag.
            </seg>
          </u>
          <u>
            <seg>
              Vidare behöver vi reformera asylmottagandet genom att asyl endast
              ska beviljas dem som uppfyller kriterierna i FN:s flyktingkonvention,
              Genèvekonventionen, plus ett mindre antal kvotflyktingar som erbjuds
              asyl enligt avtal med UNHCR. Naturligtvis ska undantag kunna göras,
              men i normalfallet är det dessa två punkter som ska avgöra en
              asylprövning. Enligt regeringens egen skrivelse ligger vi i topp
              i EU angående antalet asylansökningar per 1 000 invånare. Sannolikt
              beror detta på att det nu med regeringens förda politik är vida
              känt runt om i världen att Sverige delar ut uppehållstillstånd
              till både höger och vänster.
            </seg>
          </u>
          <u>
            <seg>
              Vi måste även genomföra skärpningar mot asylfusket, exempelvis
              genom att det krävs identitetshandlingar för att få sin asylansökan
              prövad samt att illegala invandrare som vistas i Sverige omgående
              ska avvisas. En annan viktig aspekt är att Sverige ska efterleva
              den så kallade Dublinförordningen. Enligt Migrationsverket är
              det av alla flyktingar som når Sverige ca 70 procent som kommer
              landvägen via ett annat EU-land eller ett annat land som omfattas
              av Dublinförordningen. Ytterligare ett antal kommer via flyg från
              annat EU-land. Ändå är det bara 17 procent av alla asylansökningar
              som avgörs i enlighet med Dublinförordningen.
            </seg>
          </u>
          <u>
            <seg>
              Därutöver måste arbetskraftsinvandringen göras behovsprövad i
              stället för den fria arbetskraftsinvandring som gäller i dag.
              Sverige har i dag ungefär 430 000 arbetslösa, och de allra flesta
              av dem vill säkert ingenting hellre än att få ett jobb. Men dagens
              regelverk gör att dessa inte bara måste konkurrera med varandra
              om jobben, utan även med ett ständigt tillflöde av utländsk arbetskraft.
            </seg>
          </u>
          <u>
            <seg>
              Med detta sagt säger inte Sverigedemokraterna blankt nej till
              all arbetskraftsinvandring. Företag som här i Sverige inte hittar
              den specialkompetens som efterfrågas ska naturligtvis kunna vända
              sig utomlands. Men situationen beror på ett av de grundläggande
              felen på den svenska arbetsmarknaden: missmatchningen som i dag
              finns mellan lediga jobb och arbetsmarknadens kompetens. I Sverigedemokraternas
              budget finns satsningar för att komma till rätta med den problematiken.
            </seg>
          </u>
          <u>
            <seg>
              Herr talman! Som sagt behöver Sverige en ansvarsfull invandringspolitik
              som hjälper fler på plats i närområdena och samtidigt nyttjar
              resurserna så att de kan komma fler till godo. Sverige klarar
              inte av att fortsätta den invandringspolitik som bedrivs i dag.
              På bara fyra år har kostnaderna för migration och integration
              nästan fördubblats från 11,7 till 20,1 miljarder kronor. Tänk
              er fyra år till med den utvecklingen!
            </seg>
          </u>
          <note type="speaker">
            Anf. 3 FREDRIK LUNDH SAMMELI (S) replik:
          </note>
          <u>
            <seg>
              Herr talman! Jag vill börja med att yrka bifall till våra reservationer
              7 och 12, vilket jag missade i mitt huvudanförande.
            </seg>
          </u>
          <u>
            <seg>
              Det finns mycket att kommentera och debattera när det gäller
              David Långs anförande. Han står i talarstolen och pratar om massinvandringen
              till Sverige och ger bilden att det är mängder med människor som
              kommer hit. Men då tycker jag att det vore klädsamt att också
              peka på att det år 2012 bara var 17 000 som var asylsökande. En
              stor del är människor som rör sig inom EU. Även du och jag vill
              ha den möjligheten, David Lång. En stor del är arbetskraftsinvandrare
              som bygger vårt land starkare med sin kunskap och sina erfarenheter.
            </seg>
          </u>
          <u>
            <seg>
              Det är också fråga om människor som återförenas med sina familjer.
              Jag vet inte under vilka förhållanden du bor eller lever, men
              jag kan gå till mig själv. Jag skulle aldrig klara av att börja
              ett nytt liv i en annan del av världen, integreras och ta plats
              på arbetsmarknaden utan min familj. Att ha kvar dem i en flyktingförläggning
              eller mitt i krigets Syrien är inget alternativ om man pratar
              om mänsklighet.
            </seg>
          </u>
          <u>
            <seg>
              Samtidigt behöver man vara tydlig med att 50 000 människor lämnade
              Sverige år 2012. Man kan inte stå i talarstolen och prata om massinvandring
              om man inte är ärlig nog att prata om siffrorna bakom.
            </seg>
          </u>
          <note type="speaker">
            Anf. 4 DAVID LÅNG (SD) replik:
          </note>
          <u>
            <seg>
              Herr talman! Jag uppfattade ingen fråga. Men jag räknade bland
              annat upp det antal uppehållstillstånd som delats ut de senaste
              åren, och det är väldigt många. Vi har haft den här typen av diskussion
              tidigare. Hur ska massinvandring definieras? Jag definierade det
              i en tidigare debatt: När det kommer hit så pass många att vi
              inte klarar av att ta hand om dem som kommer hit, när vi inte
              klarar av att få in dem i samhället och när de blir så pass många
              att de bildar etniska enklaver och lever för sig själva utanför
              det svenska samhället och kanske inte ens vill, kan eller behöver
              lära sig svenska språket eller ta del av det svenska samhällslivet
              och den svenska kulturen, då är det fråga om massinvandring.
            </seg>
          </u>
          <u>
            <seg>
              Detta är inte en positiv utveckling. Även Fredrik Lundh Sammeli
              och hans parti brukar tala om hur viktigt det är med integration,
              men nu är invandringen så mycket för stor att inga integrationssatsningar
              hjälper. Fredrik Lundh Sammeli måste väl ändå tillstå att invandringen
              är för stor för att integrationspolitiken ska räcka till.
            </seg>
          </u>
          <u>
            <seg>
              Med tanke på vad Fredrik Lundh Sammeli sade i sitt huvudanförande
              verkar det som att han menar att invandringen till Sverige borde
              öka ytterligare. Därmed ska vi ytterligare belasta samhället,
              anstränga de integrationssatsningar som görs och öka risken för
              enklavbildning och segregation. Jag skulle vilja fråga Fredrik
              Lundh Sammeli: Är det detta som är Socialdemokraternas målsättning,
              att öka på den redan misslyckade och ansvarslösa invandringspolitiken?
            </seg>
          </u>
          <note type="speaker">
            Anf. 5 FREDRIK LUNDH SAMMELI (S) replik:
          </note>
          <u>
            <seg>
              Herr talman! Nyligen pekade Unicef i en av sina rapporter från
              Syrien på att det är den djävligaste platsen i världen för ett
              barn att växa upp i. Nyligen kom också FN med rapporter om att
              ett helt nytt sätt att bryta ned människor används i kriget: sextortyr
              mot barn. Det är verkligheten. En humanitär katastrof pågår just
              nu i vår omvärld. Då måste man som människa vara tydlig med sin
              syn. Tycker man att det är viktigt att människor har möjlighet
              att söka asyl? Är det en del av de mänskliga rättigheterna? Jag
              tycker det, och vi tycker det som parti.
            </seg>
          </u>
          <u>
            <seg>
              David Lång säger i debatten att Sverige delar ut uppehållstillstånd
              åt höger och vänster. Använd en del av dagen till att gå utanför
              riksdagen och möta de statslösa palestinier som genomför en tyst
              manifestation, David Lång! Det är fråga om mängder av statslösa
              människor som ska utvisas till Irak. Det är en av de grupper som
              i dag lider väldigt mycket kopplat till de krig vi har i vår omvärld.
              De har ingen stat och kan inte få flyktingstatus.
            </seg>
          </u>
          <u>
            <seg>
              Man kan inte bara rikta in sig på utmaningarna. Visst är det
              en utmaning att människor kommer hit. Visst finns det utmaningar
              i svensk migrationspolitik. Men lägg då kraften på att förbättra
              den! Lägg då kraften på att bygga fler bostäder, förbättra mottagandet
              och hjälpa människor att få en plats i det svenska samhället!
              Lägg inte kraften på att förvägra människor möjligheten att söka
              asyl för att rädda sina liv!
            </seg>
          </u>
          <note type="speaker">
            Anf. 6 DAVID LÅNG (SD) replik:
          </note>
          <u>
            <seg>
              Herr talman! Sverigedemokraterna lägger gärna kraft och resurser
              på till exempel FN:s flyktingorgan UNHCR. Som Fredrik Lundh Sammeli
              sade inledningsvis i den andra repliken lever väldigt många människor
              under fruktansvärda förhållanden. Då är det särskilt viktigt att
              man satsar mer på att hjälpa just i närområdena, så att vi kan
              hjälpa så många som möjligt.
            </seg>
          </u>
          <u>
            <seg>
              Ju fler vi hjälper i närområdena, desto fler kan vi hjälpa sammanlagt.
              Det är inte effektivt, och man hjälper inte fler genom att låta
              tiotusentals komma till Sverige.
            </seg>
          </u>
          <u>
            <seg>
              Sverigedemokraterna vill föra en invandringspolitik som möjliggör
              byggandet av ett modernt folkhem. Vi vill inte att någon ska hamna
              utanför. Vi vill att alla ska få sina basbehov tillgodosedda och
              att alla ska ha samma rättigheter, skyldigheter och möjligheter
              – inte bara på papperet utan även i praktiken.
            </seg>
          </u>
          <u>
            <seg>
              Vi vill avveckla den politiska inriktning som Fredrik Lundh Sammeli
              och hans parti står för, som innebär splittring, segregation,
              lönedumpning och orättvisor som att illegala invandrare får vård
              till en lägre kostnad än svenska medborgare. Där skiljer sig våra
              partier åt.
            </seg>
          </u>
          <note type="speaker">
            Anf. 7 EVA LOHMAN (M):
          </note>
          <u>
            <seg>
              Herr talman! Jag börjar med att yrka bifall till utskottets förslag
              och avslag på samtliga motioner.
            </seg>
          </u>
          <u>
            <seg>
              För ett tjugotal år sedan uttryckte forskare i Sverige det så
              här: Befolkningsrörelserna i världen och följderna av dem kommer
              att vara den största ekonomiska, sociala och politiska frågan
              i världen under decennier framöver för såväl dem som emigrerar
              som för dem som tar emot dessa människor. Forskarna fick rätt.
            </seg>
          </u>
          <u>
            <seg>
              Det är en truism att det måste vara människans allra mest ursprungliga
              beteenden, eller kanske instinkt, till och med, att fly undan
              en övermäktig fiende eller att i mer ordnade former flytta från
              förhållanden där framtiden ter sig hopplös. Bakom människans flyttande
              från tidernas begynnelse och fram till våra dagar skymtar nästan
              en naturlag.
            </seg>
          </u>
          <u>
            <seg>
              Det finns alltid platser där kriget inte härjar, där det råder
              fred och där samhället fungerar och slår vakt om sina invånares
              rätt att tycka, tro och tillhöra vad de vill, där de mänskliga
              rättigheterna respekteras och där demokrati i någon form råder.
              Det finns länder där framtiden förefaller ljusare och där drömmar
              om arbete, det egna företaget, utbildning, avancemang, trygghet
              och säkerhet för barnen ter sig möjliga att uppnå.
            </seg>
          </u>
          <u>
            <seg>
              Vi känner till Karl Oskars och Kristinas öde. De kände sig tvingade
              att emigrera för de såg ingen framtid här i Sverige. Så är det
              för många av dem som söker sig till Sverige i dag. Det kan vara
              krig, väpnad konflikt, förföljelse miljökatastrof eller en önskan
              om en bättre tillvaro – alltså de faktorer som gör att människor
              lämnar sina hem och flyttar till en ny region eller ett nytt land.
            </seg>
          </u>
          <u>
            <seg>
              När andra världskriget var slut fanns enligt uppgift mellan 15
              och 20 miljoner människor som var fördrivna, förflyttade, fängslade
              eller av andra skäl vinddrivna i det dåvarande Tyskland. En del
              hade inga hemländer att återvända till, eller deras hemländer
              hade genomgått sådana förändringar att människorna av politiska
              skäl inte vågade återvända. Alla dessa människor var i behov av
              internationellt skydd.
            </seg>
          </u>
          <u>
            <seg>
              I FN stod flyktingfrågan ständigt på agendan under åren efter
              andra världskriget, och man enades så småningom, men innan dess
              hade länderna argumenterat för sina idéer. En del länder som hade
              haft erfarenheter av stora människomassor på drift från inbördeskrig
              ville ha det internationella samfundets hjälp med att lösa dessa
              problem. Andra länder, som hade haft erfarenhet av att vara ett
              första flyktland, som man sade då, ville se sina bördor fördelade
              och delade med andra länder. Vi känner igen resonemanget i dag.
            </seg>
          </u>
          <note>
            I december 1950 fattade man beslut om att inrätta FN:s högkommissariat
            för flyktingar i Genève, och några månader senare fattades beslutet
            om flyktingars rättsliga ställning, alltså Genèvekonventionen.
          </note>
          <u>
            <seg>
              Sedan dess har det förändrats och utvecklats. Orosområden har
              växlat under åren, samhället har förändrats och världen har blivit
              mer globaliserad. Vare sig det handlar om skyddsbehov, arbete
              eller kärlek, så kommer människor att fortsätta flytta, långt
              bort eller nära.
            </seg>
          </u>
          <u>
            <seg>
              I dag bor det människor från över 20 länder i Sverige. Många
              har kommit som asylsökande eller som anhöriga. Andra har kommit
              för att arbeta medan en del har haft kärlek som skäl. Men egentligen
              är vi ju alla invandrare – det tog bara olika lång tid för oss
              att komma hit från Afrika en gång i världen.
            </seg>
          </u>
          <u>
            <seg>
              Herr talman! Det är många som kommer till Sverige för att söka
              asyl. Vårt land har en generös och rättssäker asylmottagning för
              dem som kommer hit för att söka skydd. Alla får en individuell
              bedömning av sina asylskäl, och barns asylskäl tas särskild hänsyn
              till.
            </seg>
          </u>
          <u>
            <seg>
              Målet med asylpolitiken är att den ska vara långsiktigt hållbar,
              värna asylrätten och underlätta rörlighet över gränser. Det handlar
              också om medmänsklighet och empati.
            </seg>
          </u>
          <note>
            Under 2013 invandrade 116 000 människor till Sverige enligt SCB.
            Av dem har 20 000 svenskt medborgarskap och är alltså återvändande
            svenskar. Samtidigt utvandrade 53 000 människor. Den befolkningsökning
            som beror på invandring uppgick till 64 000 personer.
          </note>
          <u>
            <seg>
              Vi låter alltså en grupp på tolv personer symbolisera den invandring
              som Migrationsverket hanterade förra året. Fyra personer i gruppen
              av tolv skulle då ha beviljats asyl som skyddsbehövande eller
              deras familj. Ytterligare tre personer är arbetskraftsinvandrare
              eller deras familj. Två personer är adoptivbarn eller anhöriga
              till en svensk medborgare. Ytterligare två personer har flyttat
              hit från ett annat EU-land. En person är internationell student
              eller dennes anhörig. Återvändande svenskar motsvarar en förstärkning
              av gruppen med ytterligare två personer.
            </seg>
          </u>
          <u>
            <seg>
              Poängen här är inte att sortera människor utan att nyansera bilden
              av invandringen. Historien har lärt oss att främlingsfientlighet
              skapar lidande. Vi måste slå vakt om de värden som Sverige står
              för – frihet, öppenhet, demokrati och mänskliga rättigheter.
            </seg>
          </u>
          <u>
            <seg>
              Till er som påstår att det svenska asylsystemet är inhumant och
              rättsosäkert säger jag: Ni måste lyfta blicken och jämföra med
              omvärlden! Sverige är ett föredöme vad gäller flyktingmottagande
              och internationell solidaritet. Vi driver de flesta EU-länder
              framför oss för att öka både omfattning och kvalitet i det europeiska
              flyktingmottagandet.
            </seg>
          </u>
          <u>
            <seg>
              Vi är också ett föredöme och driver på utvecklingen av fler lagliga
              vägar in i EU, till exempel genom vidarebosättning. Ca 50 000
              människor sökte skydd i Sverige förra året. Det gör de inte för
              att vårt mottagande är dåligt eller för att vår asylprövning är
              rättsosäker. Tvärtom får man sin sak prövad och skydd efter behov.
              Jag är stolt över vårt asylmottagande och vår politik.
            </seg>
          </u>
          <u>
            <seg>
              Och till er som hävdar att detta borde upphöra säger jag: Har
              ni slagit upp en tidning eller tittat på tv? Ser ni inte vad som
              pågår i vår omvärld? Ser ni inte att ni måste vara med och ta
              ansvar och hjälpa till? Jag skulle skämmas om jag skulle hävda
              att vårt mottagande i princip skulle upphöra.
            </seg>
          </u>
          <u>
            <seg>
              Sverige har sedan 2008 nya och flexibla regler för arbetskraftsinvandring
              som innebär att det är lättare för människor att komma hit och
              arbeta, och det är lättare för företag att rekrytera arbetskraft
              utifrån.
            </seg>
          </u>
          <u>
            <seg>
              Tack vare reformer kommer Sverige, när konjunkturen vänder uppåt
              igen och fler bristsituationer uppstår på arbetsmarknaden, att
              kunna möta de nya behoven. Samtidigt bidrar arbetskraftsreformen
              till ett öppnare och rikare samhälle.
            </seg>
          </u>
          <u>
            <seg>
              Regelverket kring arbetstillstånd ställer mycket tydliga krav
              på lön och övriga anställningsvillkor. Därför är det oacceptabelt
              att enskilda arbetsgivare inte följer de regler som gäller och
              utnyttjar utländska arbetstagare. Alla arbetstagare i Sverige
              ska ha samma villkor oavsett ursprung. Inom kort kommer en proposition
              som har fokus just på det missbruk som har förekommit inom arbetskraftsreformen.
              Där föreslås bland annat att efterkontroller ska göras. Man föreslår
              en straffsanktionerad uppgiftsskyldighet för arbetsgivaren avseende
              anställningsvillkor och kompletterande bestämmelse om återkallande
              av uppehållstillstånd, till exempel. Detta är förslag som kommer
              att beröra såväl Migrationsverket som arbetsgivaren och arbetstagaren.
            </seg>
          </u>
          <u>
            <seg>
              Detta är en viktig reform, som vi ska värna. I dag konkurrerar
              Sverige och Europa med länder som Australien och USA om arbetskraft.
              Därför är det viktigt att Sverige blir ett attraktivt land att
              komma och arbeta i. Vi kommer att behöva fler människor som bidrar
              till vårt välstånd i framtiden.
            </seg>
          </u>
          <u>
            <seg>
              Jag ska citera Jan Larsson, som är valgeneral hos Socialdemokraterna.
              Han sade så här i början av året: Innan vi går ut i omvärlden
              och ber människor flytta till Sverige är det väl väldigt bra om
              vi först ser om det finns människor i Sverige som vill ha de här
              jobben. Stefan Löfven sade strax innan dess i en artikel i Kommunalarbetaren:
              Parterna på arbetsmarknaden måste kunna säga nej och stoppa arbetskraftsinvandring
              om den inte behövs.
            </seg>
          </u>
          <u>
            <seg>
              Det var ju för att det fanns behov som arbetskraftsreformen genomfördes!
              Jag kommer ihåg när jag i min ungdom sommarjobbade på en restaurang
              i England. I god tid sökte min arbetsgivare varje år arbetstillstånd
              för mig. Någon gång var det svårt, och ett annat år var det lättare.
              Men det var osäkert och krångligt, och jag visste inte om jag
              skulle få åka nästa sommar och jobba i England eller inte förrän
              ganska kort tid innan det var dags. Jag väntade i långa perioder
              på att mitt arbetstillstånd skulle komma med posten. Det känns
              inte som att en sådan ordning hör hemma år 2014; den ska vi nog
              inte återinföra.
            </seg>
          </u>
          <u>
            <seg>
              Jag tänkte avsluta med ett annat citat, som kanske inte är dagsaktuellt
              men som ändå berör arbetskraftsinvandring, som vi har uppe nu.
              Det är Gustav Vasa som år 1544 skrev ett brev till bergsmännen
              i Noraskog för att berätta någonting för dem. Han skriver: Käre
              undersåtar, härmed tillkännagiver Vi att vi till Er och rikets
              bästa nytta låtit kalla in till riket många främmande och för
              detta riket nyttige ämbetsmän och synnerligen gode hammarsmeder,
              som kan vara till stor nytta och gagn för Er och andra bergsmän
              som bedriver bergsbruk i riket.
            </seg>
          </u>
          <u>
            <seg>
              Detta var alltså inledningen på ett brev som Gustav Vasa skrev
              – apropå arbetskraftsinvandring.
            </seg>
          </u>
          <note>
            I detta anförande instämde Gunilla Nordgren, Lars-Arne Staxäng
            och Ann-Britt Åsebol (alla M).
          </note>
          <note type="speaker">
            Anf. 8 FREDRIK LUNDH SAMMELI (S) replik:
          </note>
          <u>
            <seg>
              Herr talman! Jag vill ta tillfället i akt att beröra två helt
              avgörande frågor. Den ena är arbetskraftsinvandringen. För mig
              som socialdemokrat är det otroligt viktigt att de som bygger det
              här landet har sjysta villkor oavsett om man bor här eller om
              man reser hit för att hjälpa oss att bygga Sverige starkare.
            </seg>
          </u>
          <u>
            <seg>
              Det måste finnas något alternativ mellan Evas ungdom och dagens
              lagstiftning. Det kan inte bara finnas dessa två alternativ. Arbetskraftsinvandring
              är otroligt viktig, men vi måste ha en lagstiftning som gör att
              människor inte utnyttjas.
            </seg>
          </u>
          <u>
            <seg>
              De som i dag kommer hit har ett alltför svagt rättsskydd. Oseriösa
              arbetsgivare kan ganska brutalt och utan påföljd utnyttja arbetskraft.
              Detta är en reform som har gällt sedan 2008. Vi är på våren 2014,
              och fortfarande finns inte någon ny lagstiftning på plats. Det
              är någonting som borde ha varit naturligt redan när man genomförde
              lagen att säkerställa att inte dessa luckor och brister i lagstiftningen
              fanns. Nu när man ändå har aviserat att det kommer en lagstiftning
              gör det mig förtvivlad att reglerna verkar vara otillräckliga.
              De löser inte problemen, utan de skapar till viss del nya former
              av problem.
            </seg>
          </u>
          <u>
            <seg>
              Jag skulle vilja höra av Eva Lohman: Hur säkerställer vi att
              människor inte utnyttjas som arbetskraftsinvandrare? Och varför
              har ni inte gjort någonting under alla de år ni har haft makten?
            </seg>
          </u>
          <note type="speaker">
            Anf. 9 EVA LOHMAN (M) replik:
          </note>
          <u>
            <seg>
              Herr talman! Jag håller helt med Fredrik Lundh Sammeli om att
              det är oacceptabelt att arbetskraftsinvandrare ska ha sämre villkor.
              Det var inte heller meningen när reformen infördes.
            </seg>
          </u>
          <u>
            <seg>
              Tyvärr kan man inte i förväg räkna ut vad som kommer att missbrukas
              och hur det kommer att se ut. Migrationsverket fick redan för
              ett par år sedan i uppdrag att försöka se över en förstärkning
              av kontrollen. Nu kommer nya regler, och regler som förhoppningsvis
              – jag är ganska säker på det – kommer att täppa till de hål som
              eventuellt har funnits. Jag håller helt med Fredrik Lundh Sammeli
              om att det är oacceptabelt. Det blir sanktionsavgifter, hårdare
              kontroller av arbetsgivare och efterkontroller, som ni också har
              efterlyst vid ett flertal tillfällen. Som jag sade i mitt anförande
              kommer detta att beröra såväl Migrationsverket som arbetsgivarna
              och arbetstagarna.
            </seg>
          </u>
          <u>
            <seg>
              Syftet är att göra det så bra som möjligt för de människor som
              kommer hit för att arbeta.
            </seg>
          </u>
          <note type="speaker">
            Anf. 10 FREDRIK LUNDH SAMMELI (S) replik:
          </note>
          <u>
            <seg>
              Herr talman! Det räcker inte med bevakning och kontroller i efterhand.
              Vi behöver säkerställa att de människor som kommer hit får sjysta
              villkor från första dagen. Det är också därför arbetserbjudandet
              måste vara bindande. Man ska ha detta som en miniminivå och veta
              att det är på den här grunden man som arbetsgivare söker arbetskraft
              och att det är detta man har skyldighet att leverera.
            </seg>
          </u>
          <u>
            <seg>
              Vi kommer tillbaka till arbetskraftsinvandringen. Vi kommer att
              ha debatter under våren när förslaget förhoppningsvis äntligen
              kommer. Än finns det möjlighet att täppa till de luckor som finns
              och som många pekar på i det förslag som ni verkar lägga fram.
            </seg>
          </u>
          <u>
            <seg>
              Den andra delen är flyktingmottagandet. Sedan mars 2011 har jag
              kritiserat den blågröna migrationsuppgörelsen på två punkter,
              framför allt. Den ena delen gäller att man inte säkerställer en
              ännu bredare uppgörelse i grunden. Migrationspolitiken behöver
              stå på en bred grund. Den andra delen gäller att man inte med
              ett ord nämnde flyktingmottagandet. Det är en verklighet som har
              blivit alltmer viktig att peka på; det har vi sett under de här
              åren. Över 12 000 människor har uppehållstillstånd men kommer
              inte ut i kommuner. Bedömningen är att siffran är uppe i 16 000
              människor innan året är slut.
            </seg>
          </u>
          <u>
            <seg>
              Vad gör regeringen? Detta är ingen ny fråga, men det är ingenting
              ni diskuterar och det är ingenting ni tar ansvar för. Det är dock
              en verklighet som kommunerna kämpar med när det handlar om flyktingmottagandet,
              där man tar emot och har kommunplaceringar. Men det är också en
              verklighet där många aldrig kommer ut i kommunerna.
            </seg>
          </u>
          <note type="speaker">
            Anf. 11 EVA LOHMAN (M) replik:
          </note>
          <u>
            <seg>
              Herr talman! Jag ska säga något lite snabbt om arbetskraftsinvandring.
              Det är arbetsgivarna som kommer att bli utsatta för kontroller.
              Arbetstagarna kommer att få ett ökat skydd med till exempel längre
              omställningstid och större informationsinsatser innan de kommer.
              Jag tror att Fredrik Lundh Sammeli kan vara ganska lugn och se
              framtiden an med tillförsikt, för propositionen kommer att täcka
              det mesta.
            </seg>
          </u>
          <u>
            <seg>
              När det gäller flyktingmottagandet pågår det i Regeringskansliet
              ett intensivt arbete för att alla de människor som har fått tillstånd
              ska komma ut i kommunerna, men det kanske inte är helt främmande
              för Fredrik Lundh Sammeli att vi har en oerhört ansträngd bostadssituation
              just nu i Sverige. Det finns en medvetenhet om de här problemen,
              och man jobbar intensivt från Migrationsverkets sida för att hitta
              bostäder.
            </seg>
          </u>
          <u>
            <seg>
              Det är inte bra att man blir kvar så länge på ett mottagningsboende,
              det kan jag hålla med om, men Regeringskansliet och Migrationsverket
              jobbar oerhört intensivt för att lösa frågan. Vi har också ett
              stort mottagande just nu på grund av situationen i Syrien, och
              det är en av anledningarna till att man inte hinner med.
            </seg>
          </u>
          <note type="speaker">
            Anf. 12 MARIA FERM (MP):
          </note>
          <u>
            <seg>
              Herr talman! I Europas närhet pågår just nu den största humanitära
              katastrofen i modern tid. Inbördeskriget i Syrien har pågått i
              över tre år och skördat runt 150 000 människors liv hittills.
              Den grymhet som Syriens befolkning är med om är ofattbar. Det
              förekommer tortyr och massmord, och kemiska vapen används mot
              civilbefolkningen. Över 10 000 barn har dödats. Syrien är just
              nu den värsta platsen i världen för barn att vistas på enligt
              Unicef.
            </seg>
          </u>
          <u>
            <seg>
              När jag besökte ett sjukhus på gränsen till Syrien för några
              veckor sedan, precis bredvid ett stort flyktingläger där 15 000
              personer bodde i små containrar, trodde jag såklart att jag skulle
              få se misär och sjukdomar i krigets kölvatten. Men det jag kom
              till var ett krigssjukhus. När det pågick stridigheter på andra
              sidan gränsen, i Syrien, kom skadade människor i bilar och ambulanser
              över till sjukhuset på den turkiska sidan för att få vård.
            </seg>
          </u>
          <u>
            <seg>
              En man som blivit skadad i halsen dog under tiden som jag befann
              mig på sjukhuset. Ett barn som hade fått sitt ben bortsprängt
              av en mina vårdades för sina skador. Ett väldigt litet barn, kanske
              ett år gammalt, vred sig fram och tillbaka i smärtor efter att
              ha opererats i huvudet för splitterskador eller skottskador.
            </seg>
          </u>
          <u>
            <seg>
              Trots att Syrien ligger nära Europa befinner sig de allra flesta
              av flyktingarna, 97 procent, i grannländer som Turkiet, Libanon
              och Jordanien. Trots att de som flyr har skyddsskäl får de inte
              komma till EU och söka asyl. Om du förväntas söka asyl får du
              inte visum till EU-länder. Om du lyckas ta dig till EU ändå får
              du däremot din asylansökan prövad och möjlighet att få stanna.
              Men EU lägger allt större resurser på att försöka hindra människor
              från att ta sig in i unionen.
            </seg>
          </u>
          <u>
            <seg>
              Bulgarien håller på att bygga ett 30 kilometer långt stängsel
              längs sin östra gräns mot Turkiet. Spanien har satt upp rakblad
              på sina stängsel runt enklaven Melilla på den nordafrikanska kusten
              för att försöka förhindra människor att ta sig över. Det lyckas
              såklart inte, utan det innebär bara att de som kämpar sig över
              stängslet får ännu djupare sår när de ramlar ned på andra sidan.
            </seg>
          </u>
          <u>
            <seg>
              Satelliter och drönare föreslås användas för att hitta personer
              som försöker fly över Medelhavet. Det leder till att människor
              tvingas betala stora pengar till flyktingsmugglare för att ta
              sig till EU. Ofta tvingas de ut på farliga resor över Medelhavet
              och riskera sina liv i hopp om att få skydd undan det ofattbart
              hemska.
            </seg>
          </u>
          <u>
            <seg>
              Tusentals människor dör varje år på sin flykt till Europa. Många
              drunknar i Medelhavet. I höstas uppmärksammades en stor båtolycka
              utanför den italienska ön Lampedusa där 350 människor miste livet
              i sitt försök att nå Europa. Dessa olyckor sker och kommer att
              fortsätta ske så länge EU lägger sin kraft på att hålla människor
              ute i stället för att hjälpa dem som flyr.
            </seg>
          </u>
          <u>
            <seg>
              I Libanon finns nu över en miljon flyktingar från Syrien. Var
              femte person i Libanon är en syrisk flykting. Det är inte hållbart
              att länder som har mycket sämre kapacitet att ta emot flyktingar
              ska ta det allra största ansvaret. Att människor bor i flyktingläger
              precis i närheten av inbördeskriget utan möjlighet till arbete
              eller att kunna etablera sig riskerar dessutom att förlänga eller
              förvärra konflikten.
            </seg>
          </u>
          <u>
            <seg>
              Det gör ont att tänka på hur lågt människoliv värderas i den
              europeiska politiken. Rädsla, okunskap och främlingsfientlighet
              tillåts styra samtidigt som människor i desperat behov av hjälp
              knackar på porten till Europa. Vad är egentligen vårt samhälle
              värt om vi inte hjälper dem som behöver det bäst?
            </seg>
          </u>
          <u>
            <seg>
              Politiken i EU behöver ändras och kan ändras. Att människor dör
              i Medelhavet när de flyr till Europa eller tvingas leva och dö
              i flyktingläger i länder som har mycket sämre förutsättningar
              än EU att ta emot flyktingar är inte av naturen givet. Migrationsverkets
              generaldirektör Anders Danielsson och FN:s högkommissarie för
              flyktingar António Guterres skrev i en artikel i december: Det
              är någonting fundamentalt fel i en värld där människor som desperat
              söker skydd undan våld och konflikt är tvingade att utsätta sig
              för sådana livshotande risker.
            </seg>
          </u>
          <u>
            <seg>
              Om vi inom EU omprioriterar resurser från att bygga ännu högre
              murar till att respektera asylrätten och rädda liv kan vi vända
              utvecklingen. Om vi skapar lagliga, säkra vägar för att söka asyl
              i Europa kan människoliv räddas. Om fler länder tar emot kvotflyktingar
              och EU:s medlemsstater börjar använda humanitära visum för människor
              på flykt kan vi åstadkomma stor förändring.
            </seg>
          </u>
          <u>
            <seg>
              Politiken inom EU är avgörande, och valet till Europaparlamentet
              den 25 maj kommer att vara avgörande för vilken väg EU kommer
              att gå. När mina barn och barnbarn någon gång i framtiden frågor
              mig vad vi som levde i Europa vid 2000-talets början gjorde när
              den största flyktingkatastrofen i modern tid härjade i Europas
              närhet vill jag kunna svara en enda sak: Vi gjorde allt vi kunde.
              Varje liv räknas.
            </seg>
          </u>
          <u>
            <seg>
              Herr talman! I dag debatterar vi betänkandet om migration och
              asylpolitik. Många förändringar har skett de senaste åren, och
              många lagändringar kommer att genomföras nu i vår. Efter förra
              valet, när Sverige fått in ett främlingsfientligt parti i det
              nationella parlamentet, tog Miljöpartiet initiativ till ett samarbete
              med regeringen om migrationsfrågorna. Vi gjorde det inte för att
              vi var nöjda med migrationspolitiken så som den såg ut, utan vi
              gjorde det för att åstadkomma förändring.
            </seg>
          </u>
          <u>
            <seg>
              Vi ville göra det lättare för familjer som splittrats i krig
              att kunna återförenas. Vi ville att barn som är svårt sjuka och
              kanske inte kan få vård i hemlandet inte ska utvisas. Vi ville
              att barn som är födda och uppvuxna här inte ska utvisas till ett
              land som är helt främmande för dem och som de inte har någon koppling
              till. Vi ville värna rörligheten över gränser och öppenheten i
              Sverige som gör det möjligt för företag att söka arbetskraft från
              länder utanför EU och för människor utanför EU att hitta arbete
              i Sverige, förutsatt att villkoren är lika goda som för andra
              människor som arbetar i Sverige. Vi ville underlätta för papperslösa
              som varken hade rätt att gå i skola eller rätt till sjukvård.
            </seg>
          </u>
          <u>
            <seg>
              Framför allt ville vi inte att samma sak skulle ske i Sverige
              som skett i många andra europeiska länder när ett främlingsfientligt
              parti kommit in i parlamentet. Där har de etablerade partierna
              tagit över samma retorik och politik som de främlingsfientliga,
              vilket har förpestat hela den politiska debatten och förskjutit
              samhällsklimatet i en kallare och mer inhuman riktning. Det har
              i sin tur lett till att de främlingsfientliga partierna har kunnat
              ta ännu fler steg åt ett mer extremt håll.
            </seg>
          </u>
          <u>
            <seg>
              Vi ville göra det motsatta. Genom ramöverenskommelsen ville vi
              sätta fokus på migranters rättigheter och hur de kan stärkas.
              Vi ville förskjuta debatten i en mer human riktning och att människor
              skulle fråga sig hur mycket rasism Sverige tål i stället för hur
              mycket invandring Sverige tål.
            </seg>
          </u>
          <u>
            <seg>
              Vad har blivit resultatet? Jo, ett stort antal viktiga, konkreta
              förändringar genomförs nu. Kompromisser blir sällan perfekta eller
              exakt så som en ville från början, men de innebär steg i rätt
              riktning.
            </seg>
          </u>
          <u>
            <seg>
              Under mandatperioden har Sveriges migrationspolitik blivit mer
              öppen och human, trots att ett främlingsfientligt parti kommit
              in i riksdagen. Familjer kan lättare återförenas och familjesplittring
              motverkas, och svårt utsatta barn kommer lättare att kunna få
              stanna i Sverige. Kommuner kan inte neka att ta emot ensamkommande
              barn. Papperslösa har nu rätt till omedelbar subventionerad vård,
              och papperslösa barn har rätt att gå i skola.
            </seg>
          </u>
          <u>
            <seg>
              Vi vidtar åtgärder för att motverka missbruk av reglerna för
              arbetskraftsinvandring så att inte oseriösa eller kriminella arbetsgivare
              ska utnyttja människor som kommer till Sverige och arbetar. Vi
              ökar rörligheten genom förslag i betänkandet om cirkulär migration.
              Det blir lättare att få permanent uppehållstillstånd för arbetskraftsinvandrare
              och lättare att byta spår för asylsökande, och internationella
              studenter får stanna i Sverige och söka arbete när studierna är
              klara.
            </seg>
          </u>
          <u>
            <seg>
              Herr talman! Dessa förändringar är viktiga, och framöver vill
              Miljöpartiet arbeta i samma riktning. Vi kommer alltid att arbeta
              för att stärka migranters rättigheter och aldrig försvåra för
              människor att komma till Sverige. Vi vill till exempel stärka
              asylrätten och göra det lättare för familjer att återförenas.
              Anknytning och hälsa bör väga tyngre som skäl för att få stanna.
              Den vars avvisning inte kunnat verkställas inom tre år ska få
              permanent uppehållstillstånd. Sveriges regering bör inom EU verka
              för att skapa lagliga vägar in i EU att söka asyl och för att
              öka mottagandet av kvotflyktingar.
            </seg>
          </u>
          <u>
            <seg>
              Jag vill avsluta med att yrka bifall till förslaget i betänkandet
              och avslag på motionerna.
            </seg>
          </u>
          <note type="speaker">
            Anf. 13 HANS BACKMAN (FP):
          </note>
          <u>
            <seg>
              Herr talman! Jag ska börja med att yrka bifall till förslaget
              i betänkandet SfU6.
            </seg>
          </u>
          <u>
            <seg>
              Jag vill också inleda med att reflektera över den fruktansvärda
              situation som råder i Syrien. Som nämndes här har 150 000 liv
              gått till spillo, och därav 10 000 barn. Det är så fruktansvärda
              siffror att man knappt kan ta dem till sig. Att vi i Sverige då
              inte skulle vara med och göra allt vad vi kan för att hjälpa de
              människor vi kan hjälpa vore högst felaktigt och högst tragiskt.
              Det är en viktig humanitär insats vi vill göra och måste göra.
            </seg>
          </u>
          <u>
            <seg>
              När man dessutom tittar på kostnader för flyktinginvandring måste
              man ta i beaktande att Sverige är ett rikt land. Sveriges bnp
              ökade snabbast i hela EU det sista kvartalet i fjol, och återhämtningen
              fortsätter under 2014 och 2015. Detta visar Konjunkturinstitutets
              prognos som publicerades i mars. Under året förstärks hushållens
              disponibla inkomst med 15 miljarder kronor. Vi är ett land som
              har resurser att ta oss an de utmaningar och möjligheter som invandring
              ger.
            </seg>
          </u>
          <u>
            <seg>
              Folkpartiet har ett starkt internationellt engagemang för flyktingar.
              Att ge skydd åt människor som tvingas fly för sitt liv eller undan
              förföljelse är en medmänsklig skyldighet. Sverige ska fortsätta
              att ha en human flyktingpolitik, där alla som söker asyl ska få
              sin sak prövad, men samtidigt måste fler demokratier ta sitt ansvar.
              Det är därför viktigt att Sverige fördjupar sitt internationella
              samarbete och driver på inom EU för en flyktingpolitik som vilar
              på humanitetens grund.
            </seg>
          </u>
          <u>
            <seg>
              Det är också viktigt att de flyktingar som kommer hit och får
              uppehållstillstånd tas emot på bästa möjliga sätt – att de snabbt
              lär sig språket och får möjlighet att komma ut på arbetsmarknaden.
              Även människor som inte är flyktingar ska kunna komma till Sverige
              och Europa. Som liberaler tror vi på idén om ökad arbetskraftsinvandring.
            </seg>
          </u>
          <u>
            <seg>
              Globaliseringen innebär att människor rör sig över större avstånd
              än någonsin förr. Det gäller såväl i det dagliga livet som vid
              större katastrofer, krig eller nödlägen.
            </seg>
          </u>
          <u>
            <seg>
              Migration är något positivt. Människor som flyttar över gränser
              för med sig kunskap, idéer, kultur och drivkrafter som berikar
              det nya värdlandet. Exempelvis har forskning visat att företag
              som anställer personer från andra länder, inte minst små och medelstora
              företag, kan öka sin export genom att man får bättre kontakter
              och bättre möjligheter att kommunicera med företag på andra platser
              i världen.
            </seg>
          </u>
          <u>
            <seg>
              Men migration innebär förstås också utmaningar. Sverige måste
              bli bättre på att tillvarata kraften och potentialen hos dem som
              söker sig hit till följd av krig eller umbäranden, på samma sätt
              som vi har blivit mer öppna för arbetskraftsinvandring. Arbete,
              egen försörjning och svenskkunskaper är nyckeln till integration
              i det svenska samhället.
            </seg>
          </u>
          <u>
            <seg>
              Varje nyanländ ska utifrån sina egna förutsättningar få professionellt
              stöd för att så snabbt som möjligt lära sig svenska, komma i arbete
              och klara sin egen försörjning samt ta del av de rättigheter och
              skyldigheter som gäller i Sverige. Passivitet och bidragsberoende
              är det ingen som vill leva i, och därför måste det minska.
            </seg>
          </u>
          <u>
            <seg>
              Globaliseringen innebär, som sagt var, enorma möjligheter. Miljoner
              människor har kunnat höja sig ur fattigdom. Global kommunikation
              föder nya idéer och berikar oss alla. Men globaliseringen innebär
              också utmaningar. Som liberaler har vi ett ansvar att tillvarata
              globaliseringens möjligheter och ge svar på utmaningarna.
            </seg>
          </u>
          <u>
            <seg>
              För att säkra svensk tillväxt och välfärd måste Sverige vara
              öppet för arbetskraftsinvandring, så som det har varit genom historien.
              En reglerad arbetskraftsinvandring står inte i motsats till ökad
              sysselsättning. Tvärtom – ska företagen kunna växa måste de kunna
              rekrytera nyckelpersoner också från utlandet. Det är därför som
              vi i Alliansen har givit den som hittat jobb i Sverige som man
              kan försörja sig på rätt att flytta hit.
            </seg>
          </u>
          <u>
            <seg>
              Vi har gjort arbetsgivarens behov av utländsk arbetskraft till
              utgångspunkt för om uppehålls- och arbetstillstånd ska godkännas.
              Vi har sett till att anställningsvillkoren för arbetskraftsinvandrare
              inte ska vara sämre än vad som gäller enligt de svenska kollektivavtalen
              eller vad som är praxis inom yrket eller branschen. Vi har också
              gjort det möjligt för den som fått avslag på asylansökan att,
              under vissa förutsättningar, ansöka om arbetstillstånd i Sverige.
            </seg>
          </u>
          <u>
            <seg>
              Jag kan nämna att nya siffror från Migrationsverket, också från
              mars, visar att arbetskraftsinvandringen i Sverige totalt handlar
              om 20 279 personer, vilket innebär 0,4 procent av en total arbetskraft
              på 4,6 miljoner.
            </seg>
          </u>
          <u>
            <seg>
              I en artikel i Dagens Industri ifrågasätts att en så liten grupp
              skulle kunna ha en lönedumpande effekt. På en rak fråga medger
              LO:s expert att så inte är fallet: Arbetskraftsinvandringen på
              LO:s område rör sig om mellan 4 500 och 6 000 per år, och av det
              blir det inget lönepress.
            </seg>
          </u>
          <u>
            <seg>
              Det är viktigt att ha med sig detta perspektiv.
            </seg>
          </u>
          <u>
            <seg>
              Migration är en positiv kraft som bidrar till ett öppnare och
              rikare samhälle. Svenska företag agerar i stor utsträckning på
              en global marknad där arbetskraftens kompetens och kunskaper avgör
              företagens förmåga att konkurrera. En växande del av arbetskraften
              blir alltmer rörlig, och Sveriges förmåga att attrahera arbetskraftsinvandrare
              är en avgörande framtidsfråga. Behoven av vård och omsorg kommer
              också att öka till följd av en allt äldre befolkning. När pensionärerna
              blir fler måste fler arbeta för att upprätthålla välfärden.
            </seg>
          </u>
          <u>
            <seg>
              Ökade möjligheter till arbetskraftsinvandring, som ett komplement
              till åtgärder för att tillvarata arbetskraft, kommer att ha stor
              betydelse för Sveriges förmåga att möta denna utmaning. Samtidigt
              är, i en alltmer globaliserad värld, migrationen en positiv kraft
              som även bidrar till ett öppnare och rikare samhälle. Nya idéer
              föds, nya företag skapas och nya jobb skapas.
            </seg>
          </u>
          <u>
            <seg>
              Redan i dag råder det brist på arbetskraft inom flera yrken och
              sektorer på arbetsmarknaden. Om vi ska stå oss i den internationella
              konkurrensen måste vi ha ett öppet och flexibelt regelverk men
              också kontroll av villkoren för dem som kommer hit för att arbeta.
            </seg>
          </u>
          <u>
            <seg>
              Herr talman! I Stockholmsprogrammet poängteras vikten av att
              etablera ett gemensamt asylförfarande och ett likvärdigt skydd
              i alla medlemsstater. Arbetet på EU-nivå kommer nu att fokusera
              på genomförandet av det gemensamma asylsystemet och praktiskt
              samarbete mellan medlemsstaterna.
            </seg>
          </u>
          <u>
            <seg>
              I ett yttrande till justitieutskottet om Stockholmsprogrammet
              framhöll utskottet bland annat att rätten att söka asyl är grundläggande
              och att en EU-gemensam asylpolitik måste garantera var och en
              tillgång till rättssäkra skyddssystem som grundar sig på solidaritet
              mellan medlemsstaterna.
            </seg>
          </u>
          <u>
            <seg>
              Det övergripande målet måste vara att öka EU:s sammantagna kapacitet
              att ta emot asylsökande. Det är eftersträvansvärt med ett fördjupat
              samarbete inom EU på asylområdet. Etableringen av ett gemensamt
              europeiskt asylsystem är ett viktigt grundläggande mål inom ramen
              för EU:s asylpolitik. Asylsökande ska behandlas på ett likvärdigt
              sätt oavsett vilken medlemsstat som har ansvaret för prövningen
              av asylansökan.
            </seg>
          </u>
          <u>
            <seg>
              Folkpartiet vill betona att alla medlemsstater måste leva upp
              till tidigare överenskommen EU-lagstiftning och att unionens migrationssamarbete
              ska ske med Genèvekonventionen och de mänskliga rättigheterna
              som grund.
            </seg>
          </u>
          <u>
            <seg>
              Sverige är och ska vara djupt engagerat i EU:s arbete med solidaritet
              med utsatta tredjelandsmedborgare. Tydligast görs det genom att
              Sverige verkar för vidarebosättning och för att alla 28 medlemsstater
              ska skaffa en kvot hos UNHCR, FN:s flyktingkommissariat. Förutom
              vikten av att samtliga EU:s medlemsstater tar emot kvotflyktingar
              och ökar sina kvoter kan ett väl fungerande, gemensamt europeiskt
              asylsystem leda till att fler personer som söker skydd i Europa
              får den hjälp som de behöver.
            </seg>
          </u>
          <u>
            <seg>
              Alla medlemsstater lever dock inte upp till sina förpliktelser.
              I ramöverenskommelsen den 3 mars 2011 mellan regeringen och Miljöpartiet
              de gröna om migrationspolitik anges bland annat att flera av EU:s
              medlemsstater i dag brister på ett oacceptabelt sätt i sin hantering
              av asylsökande och att Sverige verkar för att ge FN:s flyktingkommissariat,
              UNHCR, en framträdande roll.
            </seg>
          </u>
          <u>
            <seg>
              Kommissionen har mandat att ingå återtagandeavtal med tredjeländer
              för att effektivisera återvändandearbetet. Tanken med återtagandeavtal
              är att de ska bidra till en förbättrad hantering av återvändande
              för personer som bedömts sakna skyddsbehov och som ska avvisas
              eller utvisas till länder utanför EU. Återtagandeavtalen ingås
              för att reglera procedurer och ansvar för tredjeländer att återta
              sina medborgare och innebär ett utökat samarbete med ursprungsländer
              och transitländer.
            </seg>
          </u>
          <u>
            <seg>
              Målen med det gemensamma asylsystemet är dels att alla medlemsstater
              ska erbjuda ett likvärdigt skydd, dels ökad solidaritet mellan
              EU:s medlemsländer. Det innebär att alla asylsökande ska få lika
              möjligheter och garanteras tillgång till ett rättssäkert skyddssystem,
              oavsett i vilket EU-land de söker asyl.
            </seg>
          </u>
          <note type="speaker">
            Anf. 14 FREDRIK LUNDH SAMMELI (S) replik:
          </note>
          <u>
            <seg>
              Herr talman! Som jag sade i mitt huvudanförande är problemet
              inte att vi har arbetskraftsinvandring. Problemet är att vi sedan
              2008 har dålig lagstiftning som Hans Backman och Folkpartiet står
              bakom.
            </seg>
          </u>
          <u>
            <seg>
              Hans Backman måste på samma sätt som jag ha tagit del av rapporter,
              remisser och utredningar om den lagstiftning vi har. Redan innan
              lagstiftningen klubbades pekade en rad fackförbund och centralorganisationer
              på de risker de såg med fusk och missbruk. Utifrån att Hans Backman
              och Folkpartiet utgör en del av regeringsunderlaget har ni säkert
              tagit del av än fler rapporter om det här.
            </seg>
          </u>
          <u>
            <seg>
              Man behöver bara gå till Hotell- och Restaurangfacket. Det här
              är ett citat från deras rapport: Vi har mött människor som arbetar
              12 timmar om dagen, 7 dagar i veckan, utan någon chans till vila.
              Vi har träffat människor som hankar sig fram med månadslöner på
              3 000–4 000 kronor. Protesterar de förlorar de sin rätt att vistas
              i Sverige.
            </seg>
          </u>
          <u>
            <seg>
              Min fundering efter att ha hört Hans Backman är denna: Är det
              liberalt att ha en lagstiftning där arbetskraftsinvandrare brutalt
              kan utnyttjas på svensk arbetsmarknad?
            </seg>
          </u>
          <note type="speaker">
            Anf. 15 HANS BACKMAN (FP) replik:
          </note>
          <u>
            <seg>
              Herr talman! Det är ingen lagstiftning som säger att arbetstagare
              ska misshandlas eller ha dåliga villkor på en arbetsmarknad.
            </seg>
          </u>
          <u>
            <seg>
              Lagstiftningen säger någonting helt annat. Där finns olika krav
              som arbetsgivaren ska uppfylla. Bland annat ska lönen uppgå till
              minst 13 000 kronor per månad. I vissa branscher krävs det, vilket
              står i betänkandet, att arbetsgivaren redovisar hur företaget
              klarar av att garantera lönen under minst tre månader för en person
              som söker arbetstillstånd.
            </seg>
          </u>
          <u>
            <seg>
              Lagstiftningen säger alltså att man ska ha goda villkor för de
              arbetstagare som kommer hit, precis som vi ska ha det för de arbetstagare
              som finns i Sverige. Det handlar i det här fallet mer om att finna
              vägar att stoppa missbruk och oseriösa arbetsgivare. Det är det
              som jag tycker att vi ska fokusera på.
            </seg>
          </u>
          <u>
            <seg>
              Jag tror ju att arbetskraftsinvandringen i sig är en bra sak.
              Här har vi, tycker jag, tagit steg framåt. Vi har öppnat upp och
              gjort det lättare att komma hit genom att arbetsgivarna får bedöma
              behovet av arbetskraft. De flesta arbetsgivare vi har i Sverige
              gör såklart detta i god dialog med fackföreningarna.
            </seg>
          </u>
          <u>
            <seg>
              Det är tillämpningen av lagstiftningen som är problemet mer än
              själva lagstiftningen. Detta ses också över under våren, så jag
              är övertygad om att det kommer bra förslag på att täppa till de
              hål som gör att man tyvärr i vissa fall missbrukar arbetskraft.
              Det är ju ingen av oss här i kammaren som tycker att det är bra.
            </seg>
          </u>
          <note type="speaker">
            Anf. 16 FREDRIK LUNDH SAMMELI (S) replik:
          </note>
          <u>
            <seg>
              Herr talman! För mig som socialdemokrat är det viktigt att slå
              vakt om ordning och reda på den svenska arbetsmarknaden och att
              det är svenska kollektivavtal som ska gälla.
            </seg>
          </u>
          <u>
            <seg>
              Hans Backman pekar på att det väl inte finns någon här i kammaren
              som vill att människor ska utnyttjas. Men det är ju här i kammaren
              vi har makten att stifta lagar som säkerställer att människor
              inte blir utnyttjade.
            </seg>
          </u>
          <u>
            <seg>
              I sex år har du, Hans Backman, stått bakom lagstiftning som bidrar
              till att människor utnyttjas på arbetsmarknaden i detta land.
              Lagstiftningen har vi både för att visa på och skapa möjligheter
              för människor att komma hit. Men vi behöver också säkerställa
              lagstiftning som gör att människor inte kan utnyttjas och att
              oseriösa arbetsgivare inte har de möjligheter som de har i dag.
            </seg>
          </u>
          <u>
            <seg>
              Detta är en verklighet som väldigt många har ringat in sedan
              före 2008. Det är 2014 nu. Förhoppningsvis har vi en lagstiftning
              på plats innan den här mandatperioden är över. Men varför har
              det tagit sådan tid? Vad är det ni inte har förstått av de larmrapporter
              som kommer från mängder av olika håll?
            </seg>
          </u>
          <u>
            <seg>
              Man kan inte bara prata om efterkontroller och delar som handlar
              om att följa upp i efterhand. Det handlar också om att säkerställa
              att de människor som kommer hit har sjysta villkor från första
              dagen.
            </seg>
          </u>
          <note type="speaker">
            Anf. 17 HANS BACKMAN (FP) replik:
          </note>
          <u>
            <seg>
              Herr talman! Lagstiftningen är byggd för att man inte ska kunna
              missbruka arbetstagare. Vi har satt villkoret att det ska vara
              samma nivå som svenska kollektivavtal eller vad som är brukligt
              inom branschen eller yrket.
            </seg>
          </u>
          <u>
            <seg>
              Det är klart att det finns arbetsgivare som missbrukar detta.
              Jag vet att LO har haft kampanjer för att man ska vara vaksam
              som sommarjobbare, även som svensk så att säga infödd, så att
              man inte blir utsatt för oseriösa arbetsgivare. Det är väl samma
              sak här.
            </seg>
          </u>
          <u>
            <seg>
              Vi ska försöka hitta de arbetsgivare som är oseriösa. De allra
              flesta är seriösa och bra och ger sjysta villkor. Men det är det
              som det nya lagstiftningsarbetet försöker fokusera på – att finna
              vägar för att täppa till de hål som tyvärr uppenbarligen finns
              och för att finna de oseriösa arbetsgivare som gör så här.
            </seg>
          </u>
          <u>
            <seg>
              Vi ska dock vara medvetna om att det är väldigt många som har
              kommit hit som arbetskraftsinvandrare som har hamnat väldigt bra
              till, fått en bra anställning och är nöjda med sina anställningsvillkor.
            </seg>
          </u>
          <u>
            <seg>
              Dessutom tycker jag att det är värt att notera siffrorna från
              Migrationsverket som visar att arbetskraftsinvandringen i Sverige
              handlar om totalt 20 279 personer, alltså 0,4 procent av en arbetskraft
              på totalt 4,6 miljoner.
            </seg>
          </u>
          <u>
            <seg>
              Även LO:s expert har sagt att det inte blir någon lönepress när
              arbetskraftsinvandringen ligger på den nivån. Det var en de saker
              som Socialdemokraterna tog upp bland annat här i kammaren som
              ett stort hot när vi ville införa reformen för att öka arbetskraftsinvandringen,
              Det skulle bli lönedumpning på arbetsmarknaden.
            </seg>
          </u>
          <u>
            <seg>
              Även LO:s experter säger att så inte är fallet. Det är ett gott
              tecken på att det ändå i många stycken fungerar väl på den svenska
              arbetsmarknaden. Sedan ska vi göra allt vad vi kan för att täppa
              till hålen och komma åt oseriösa arbetsgivare.
            </seg>
          </u>
          <note type="speaker">
            Anf. 18 FREDRICK FEDERLEY (C):
          </note>
          <u>
            <seg>
              Herr talman! Vi närmar oss slutet av en mandatperiod. Jag har
              fått förmånen att för Centerpartiets räkning föra talan i de migrationspolitiska
              frågorna under två mandatperioder.
            </seg>
          </u>
          <u>
            <seg>
              Vår ambition har hela tiden varit att vi ska se till att vi får
              en öppen, human, generös och rättssäker migrationspolitik som
              bygger på att den som behöver skydd från svält, krig och förföljelse
              ska kunna få detta i vårt land men också att människor ska kunna
              röra sig av andra skäl. Därför är vi väldigt stolta över den reform
              som vi kunde omsätta i verklighet den 15 december 2008 när vi
              fick Sveriges mest generösa arbetskraftsinvandringspolitik.
            </seg>
          </u>
          <u>
            <seg>
              Vi närmar oss en valrörelse. Det är viktigt att väljarna följer
              debatten i migrationspolitiskt hänseende eftersom den politiken
              skiljer sig otroligt mycket åt mellan de olika partierna. Det
              säger också en hel del om människovärde och människosyn. Tror
              vi att människor primärt är en belastning, eller tror vi att människor
              är en tillgång som har kapacitet att bidra?
            </seg>
          </u>
          <u>
            <seg>
              Ett slående uttryck för den migrationspolitiska debatten i Sverige
              i dag och hur den har kantrat är att man kommit att se på människor
              som bara varande i stunden om de kommer från ett annat land. Min
              dotter som i dag är två och ett halvt år ses som en nationalekonomisk
              gåva eftersom man beräknar att hon kommer att betala in mer skatt
              över sin livscykel än vad hon kommer att kosta. Däremot är det
              så att om du kommer från ett annat land och är född i ett annat
              land ses du bara som den kostnad du kanske är i dag vid inträdet
              i landet. Man ser inte över en livscykel den potential som varje
              människa besitter.
            </seg>
          </u>
          <u>
            <seg>
              Är det så att man bryr sig om migrationspolitiken och säger att
              det är den viktigaste frågan måste följdpolitiken här inne bli
              att vi skapar ett system som gör vägen till utbildning så kort
              som möjligt, vägen till språket så kort som möjligt och vägen
              till arbete så kort som möjligt.
            </seg>
          </u>
          <u>
            <seg>
              Det är en gåva att få åka runt i landet och träffa människor
              som jobbar med detta. De är tiotusentals som jobbar med att finna
              system för att få en bättre integration och ett väl fungerande
              mottagande. Men de jobbar i det tysta. Det är ständigt den kritiska
              rösten som får plats i medierna och får sätta agendan. Detta måste
              ändras.
            </seg>
          </u>
          <u>
            <seg>
              Vi står inför en valrörelse där vi har en stor möjlighet att
              lägga an en helt ny ton i detta än vad det blev efter 2010. Vi
              ska se människor som en tillgång och människors förmåga att bidra.
              Vi ska heller inte fastna i en diskussion där vi etiketterar och
              bedömer människor utifrån om de är en tillgång eller en ekonomisk
              belastning.
            </seg>
          </u>
          <u>
            <seg>
              Herr talman! Trappan är väldigt tydlig. Börjar vi se människor
              antingen som bidragande till samhället och systemet eller som
              kostnader för samhället och systemet kommer vi att få en uppdelning
              som är väldigt obehaglig. Den påminner om den retorik som vi har
              sett tidigare i historien när man gör skillnad på människor och
              människor.
            </seg>
          </u>
          <u>
            <seg>
              Då är vi inne på en trappa där man kommer att titta på var och
              en av oss. Vi kan den ena stunden vara fullt friska och arbetsföra
              och bidra med skattepengar. I nästa stund, efter en olycka, en
              skada eller en sjukdom, kan vi vara en kostnad.
            </seg>
          </u>
          <u>
            <seg>
              Om vi börjar utmåla människor som en belastning för systemet
              kommer det att vara en politik som drabbar människor som precis
              har kommit till landet. Det kommer att drabba våra unga som ännu
              inte är ute på arbetsmarknaden. Det kommer att drabba den som
              för tillfället eller långvarigt är utan ett arbete för att arbetsmarknaden
              ser sådan ut. Det kommer att drabba den som har en funktionsnedsättning.
              Det kommer att drabba dem som behöver samhällets stöd allra mest
              och har mentala eller fysiska hinder för att kunna fullt ut delta
              i samhället.
            </seg>
          </u>
          <u>
            <seg>
              Därför hänger den politiken otroligt mycket samman med migrationspolitiken.
              Tillåter vi oss att börja att på etnisk grund belägga människor
              med epitetet kostnad är vi snart inne på att vi börjar titta på
              varandra. Då börjar vi också titta på dem som är unga i dag, dem
              som behöver samhällets stöd mest, dem som är sjuka och dem som
              inte har ett arbete och utmåla dem som en belastning för samhället.
              Det är inte en väg som vi i Centerpartiet eller alliansregeringen
              vill gå.
            </seg>
          </u>
          <u>
            <seg>
              Vi har kunnat få en tydlig politik med en reformerad asylhantering
              i Sverige som i det stora hela har fått gott beröm. Men det finns
              en hel del saker kvar att göra. Det är därför vi fortsätter att
              arbeta i denna kammare. Inget system kommer någonsin att vara
              komplett. Vi behöver ständigt göra nya reformer och förbättringar
              också vad gäller arbetskraftsinvandringssystemet.
            </seg>
          </u>
          <u>
            <seg>
              I den diskussion som har varit har Fredrik Lundh Sammeli från
              Socialdemokraterna redovisat siffrorna. Det finns 7 miljoner internflyktingar
              i Syrien och 3 miljoner externflyktingar från Syrien. Till de
              siffrorna måste också för att bilden ska bli mer komplett läggas
              150 000 döda. Det är precis som Maria Ferm från Miljöpartiet sade.
              Hur ska vi stå till svars den dagen som våra barn eller efterkommande
              frågar oss: Varför gjorde ni inte mer? Såg ni inte vad som skedde?
            </seg>
          </u>
          <u>
            <seg>
              I dag har rysk militär gått in i östra Ukraina med ryskflaggade
              fordon. Vi har precis fått detta meddelat för oss. Det är en orolig
              tid vi lever i. Där kommer också människovärdet att spela en väldigt
              stor roll.
            </seg>
          </u>
          <u>
            <seg>
              Av Libanons befolkning är 20 procent flyktingar från Syrien.
              Vi ska heller inte glömma att det i Libanon finns väldigt många
              palestinska flyktingar. Man är inne på tredje generationen statslösa
              palestinier som ännu inte har fått fullvärdigt medborgarskap eller
              kommit att bli en fullt integrerad del av det libanesiska samhället.
            </seg>
          </u>
          <u>
            <seg>
              Vi har också fortfarande många flyktingar från Irak. Därför är
              det viktigt att vi sätter migrationspolitiken i ett helhetsperspektiv.
              Trycket på länderna kring Syrien är oerhört hårt sedan konflikten
              mellan Israel och Palestina började. Vi har haft flyktingar från
              Irak. Det som nu sker gör att hela området är i gungning.
            </seg>
          </u>
          <u>
            <seg>
              Det finns ett parti här i Sverige som säger: Vi ska inte låta
              tiotusentals människor komma hit, utan vi ska hjälpa dem där de
              befinner sig. Men man måste se till den situation som är i lägren
              som finns där. Det tryck som är på de staterna är ofantligt stort.
              Det skulle dessutom innebära att vi skulle neka den internationella
              asylrätten. Det är rätten som varje människa har att söka asyl
              i ett annat land. Det skulle vi åsidosätta.
            </seg>
          </u>
          <u>
            <seg>
              Det är oerhört viktigt att vi i denna kammare men också väljarna
              som följer debatten är tydligt medvetna om att det finns partier
              som i dag vill åsidosätta den viktiga asylrätten. Det är inte
              bara ett perspektiv som berör den som kommer hit. Det kan vara
              ett perspektiv som rör oss i morgon eller våra grannländer som
              till exempel Ukraina. Det är också dessa människors rätt att röra
              sig som man vill begränsa.
            </seg>
          </u>
          <u>
            <seg>
              Herr talman! I valrörelsen hoppas jag att vi får diskutera migrationspolitiken
              ur ett perspektiv som handlar om medmänsklighet och vårt ansvar
              som en rik del av världen. Före årsskiftet kommer ungefär 40 000
              människor från Syrien till EU. Vi vet att det är kring tio miljoner
              människor på flykt. Det är oerhört få och knappt en rännil av
              de människor som har behövt lämna sitt hemområde för att kunna
              söka skydd i en annan del av världen som kommer till oss.
            </seg>
          </u>
          <u>
            <seg>
              Därför är den kommande Europavalrörelsen oerhört viktig. Där
              har vi under punkt 5 i det föreliggande betänkandet rubriken Den
              gemensamma europeiska asylpolitiken. Den har inte fallit så otroligt
              väl ut av flera skäl. Om vi går tillbaka historiskt var det i
              den här kammaren som vi hade ganska stor påverkan på det Stockholmsprogram
              som antogs 2009 när Sverige var ordförandeland.
            </seg>
          </u>
          <u>
            <seg>
              Där ändrades perspektivet i migrationspolitiken från att tidigare
              ha varit oerhört befläckat av en ny tankekonstruktion i hela västvärlden
              efter attacken mot World Trade Center 2001. Man såg migranter
              och människor från andra länder primärt som problem och potentiella
              flyktingar som skulle kontrolleras. Det gällde inte bara dem som
              kom från andra länder, utan också de som fanns inom landet skulle
              komma att kontrolleras med övervakningsregleringar som hade varit
              omöjliga att införa före den 11 september 2001.
            </seg>
          </u>
          <u>
            <seg>
              I Stockholmsprogrammet började vi tala om migrationens möjligheter
              och Europas behov av mer människor. Den befolkningspyramid vi
              ser för Sverige och övriga Europa ger vid handen att vi inte kommer
              att ha tillräckligt många händer som kommer att jobba och därmed
              vara bidragande till att kunna se till att våra gamla och sjuka,
              vår infrastruktur och vår skola har tillräckliga resurser för
              att bibehålla eller öka sin kvalitet.
            </seg>
          </u>
          <u>
            <seg>
              Många länder har valt att inte ta sitt ansvar. Det är inte många
              år sedan vi stod här i talarstolen och debatterade situationen
              i Irak. Vid det tillfället när det var som värst i Irak fick 91
              procent av dem som sökte asyl i Sverige från Irak uppehållstillstånd
              av asylskäl i Sverige. Vid samma tidpunkt var det 0 procent i
              Grekland.
            </seg>
          </u>
          <u>
            <seg>
              Vi är alla medvetna om de två olikheterna som rör sig inom det
              europeiska systemet. EU är i dag inte längre bara en handelsunion
              utan också i allra högsta grad en rättighetsunion som bygger på
              värderingar. Om ungefär 23 av 28 länder undandrar sig ansvaret
              får det flera konsekvenser.
            </seg>
          </u>
          <u>
            <seg>
              Herr talman! En av de konsekvenserna är att det blir ett lotteri
              med asylsystemet. Vilket land du hamnar i avgör om du ens kommer
              att få lämna in din ansökan. Den andra biten handlar om att man
              driver flyktingströmmar från många länder till ett antal länder
              som tar sitt ansvar.
            </seg>
          </u>
          <u>
            <seg>
              Det är i mångt och mycket kommunicerande kärl. Är det så att
              vi inte kan få en gemensam hantering av migrationspolitiken kommer
              det att innebära att trovärdigheten raseras för hela EU som en
              kraft att kunna arbeta med detta.
            </seg>
          </u>
          <u>
            <seg>
              Det innebär också att vi måste vilja vara en del av Europeiska
              unionen för att kunna arbeta tillsammans. Svaret på de migrationspolitiska
              utmaningarna för Europa är inte att säga att vi ska lämna Europeiska
              unionen utan att säga att vi ska lägga mer ansvar i arbetet för
              att underifrån trycka på rättighetsstadgorna. Vi ska inte förbjuda
              något land som vill gå än längre i det arbetet, men vi måste skapa
              en gemensam ansvarsfull rättighetsgrund.
            </seg>
          </u>
          <u>
            <seg>
              Vi kan säga att Sverige som land är stolt över att vara medlem
              i Europeiska unionen därför att man hedrar internationella överenskommelser.
              Vi vet att det sker en likabehandling. Vi vet att oavsett om du
              har lämnat in din asylansökan i Spanien, Italien, England eller
              Sverige har den blivit rättssäkert prövad utifrån individuella
              asylskäl.
            </seg>
          </u>
          <u>
            <seg>
              Herr talman! Vi måste i det kommande arbetet diskutera hur vi
              kan få fler legala vägar in i Europeiska unionen. Det är omöjligt
              att stoppa människors behov av och vilja att röra sig vid en flyktsituation.
              Människor kommer att göra det. Frågan är vilket ansvar vi bär
              som politiker för att se till att det finns en rimlig möjlighet
              att förflytta sig. Är det att med hjälp av sjöovärdiga båtar ta
              sig över Medelhavet med risk för livet? Eller är det den som har
              mest pengar som ska få möjlighet att komma undan krig och förföljelse?
              Eller ska vi inom unionen, tillsammans 28 hyggligt starka länder,
              arbeta fram system så att det är möjligt att komma till unionen
              på legala vägar? Det är inte flyktingsmugglare som ska avgöra
              ödet och vilket land man kommer till, och det är inte plånbokens
              tjocklek som ska avgöra vilka barn som i framtiden ska få stanna.
            </seg>
          </u>
          <u>
            <seg>
              Det här ger vid handen att de migrationspolitiska utmaningarna
              absolut inte är över. Men om vi menar allvar måste vi ändra synsättet
              på de människor vi möter. Vi måste se människor som en tillgång,
              en potentiell resurs, och korta vägen till utbildning, språk och
              ut på arbetsmarknaden. Det ska också finnas legala vägar in. Allt
              annat kommer att leda till ett mer stängt Europa, ökade konflikter
              och en motsättningspolitik. Centerpartiet och alliansregeringen
              ogillar denna typ av motsättningspolitik.
            </seg>
          </u>
          <note type="speaker">
            Anf. 19 EMMA HENRIKSSON (KD):
          </note>
          <u>
            <seg>
              Herr talman! Också jag vill börja med att yrka bifall till förslaget
              i betänkandet och avslag på samtliga motioner.
            </seg>
          </u>
          <u>
            <seg>
              Migration och asylpolitik handlar i grund och botten om att rädda
              liv. Människor som inte kan leva i trygghet och säkerhet i det
              land de har vuxit upp i tvingas att fly. En liten andel av dem
              lyckas ta sig till vårt land. Vi kristdemokrater utgår i migrations-
              och asylpolitiken, precis som i all annan politik, från vår syn
              på människan. Alla människor är lika mycket värda, och alla har
              ett unikt människovärde. Det är okränkbart.
            </seg>
          </u>
          <u>
            <seg>
              I takt med att vår förmåga ökar ökar också vårt ansvar. På oss
              som har haft förmånen att få växa upp i det land i världen som
              längst av alla nationer har klarat sig från krig ligger självklart
              ett stort ansvar. Migration och asylpolitik kan aldrig handla
              om hur mycket ett liv är värt i pengar utan om vilken förmåga
              vi har att rädda liv. Precis som vi i vården lär oss mer och mer
              och klarar av mer och mer räddar vi också fler liv i vården. Det
              görs ingen kalkyl när en födande kvinna kommer in efter alldeles
              för få veckors graviditet. Man tar inte fram miniräknaren och
              kalkylerar vad det kommer att kosta att rädda barnet och om det
              är värt det. Vi gör allt vi kan för att rädda barnet eftersom
              det barnet har rätt till liv – den mest grundläggande rättigheten.
              Vi måste också ha det perspektivet när vi bygger upp vår migrations-
              och asylpolitik. Om vi kan rädda en människa har vi en skyldighet
              att rädda den människan.
            </seg>
          </u>
          <u>
            <seg>
              Astrid Lindgren formulerade detta i munnen på Jonatan: Det finns
              saker man måste göra, annars är man ingen människa utan bara en
              liten lort.
            </seg>
          </u>
          <u>
            <seg>
              Visst är det så att en del av det vi gör för att rädda människor
              kostar. Jag är som kristdemokrat otroligt stolt över att vi förra
              året äntligen fick igenom möjligheten att ge det som är en mänsklig
              rättighet, nämligen rätten till vård, till alla människor som
              bor i vårt land – även de som bor här utan att ha fått tillstånd
              och även de som är gömda.
            </seg>
          </u>
          <u>
            <seg>
              Vård är en mänsklig rättighet. Den kostar. Det är svårt att beräkna
              kostnaderna eftersom vi inte vet hur många människor som lever
              gömda. Men om vi räknar högt, och det har vi gjort för att ta
              höjd så att sjukvården kan klaras, är kostnaden för var och en
              av oss motsvarande att vi får avstå en liter mjölk i månaden.
              En liter mjölk i månaden är vad jag behöver avstå för att någon
              ska få en säker förlossning, för att en diabetiker ska få sitt
              insulin, för att en femåring med lunginflammation inte ska motas
              ut från sjukhuset utan faktiskt få antibiotika. Det är ett pris
              som utan tvivel är värt att betala.
            </seg>
          </u>
          <u>
            <seg>
              Herr talman! I debatten om migrationspolitik missar vi många
              gånger det som också är vinsten, det vill säga alla de människor
              som kommer hit därför att vi har ett ansvar för våra medmänniskor.
              De kommer inte hit därför att vi kalkylerar med vad de kommer
              att kosta eller vad de ska bidra med, men många gånger i debatten
              missar vi vad de bidrar med.
            </seg>
          </u>
          <u>
            <seg>
              En av de människor som jag har stött på i mitt liv var en av
              dem som kom hit och som i våra tabeller har räknats som en kostnad.
              Efter att jag hade slutat på gymnasiet där han jobbade som vaktmästare
              – den absolut bästa vaktmästaren – höll jag inte på att hitta
              honom nästa gång jag skulle träffa honom eftersom jag inte kände
              igen hans namn. Han hade nämligen bytt namn till Allan. Han insåg
              att om han hette Allan var det lättare att komma vidare i karriären.
            </seg>
          </u>
          <u>
            <seg>
              Islam Islami från Kosovo, Suzana Rovcanin från Montenegro och
              Yesab Kidane från Eritrea har tillsammans startat Mångkulturell
              Kunskap Ekonomisk Förening i Växjö. De insåg att deras chanser
              att få bidra till det land där de har fått skydd ökade om de tillsammans
              slog sina kloka huvuden ihop och hjälpte andra som precis som
              de hade svårt att få komma till en anställningsintervju.
            </seg>
          </u>
          <u>
            <seg>
              Sharam Rahi är i dag vice vd för Balder. En gång syntes han i
              tabellerna hos oss som en kostnad, men i dag är han en av dem
              som har gjort Balder till ett bostadsbolag som efter kravallerna
              i några av Stockholms förorter ordnade ett seminarium i Vårby
              gård på temat om varför det inte brann i Vårby. Där hade man lyckats
              skapa en trygghet i bostadsområdet med den kompetens som finns
              hos människor som vet hur det är att komma till ett land och försöka
              starta om.
            </seg>
          </u>
          <u>
            <seg>
              Herr talman! Bland de 116 587 personer som fick uppehållstillstånd
              2013 fanns människor som flydde, som blev kära, som kom hit därför
              att de ville jobba eller studera här.
            </seg>
          </u>
          <u>
            <seg>
              När Sverigedemokraterna diskuterar migrationspolitik talar de
              om massinvandring. Sedan säger de att människor som inte behöver
              vara här inte ska få komma hit. Men låt oss titta på deras förslag
              om vilka människor de anser inte ska beviljas asyl. Den absolut
              största kategorin är alla de personer som kommer hit med hjälp
              av en människosmugglare, och de ska åka härifrån direkt.
            </seg>
          </u>
          <u>
            <seg>
              Vi har skrivit under internationella konventioner som säger att
              rätten att söka asyl är grundläggande. Sverigedemokraterna säger
              att om du har använt den enda vägen du har kunnat för att ta dig
              hit har du inte rätt att prövas som asylsökande.
            </seg>
          </u>
          <u>
            <seg>
              Det är klart att det skulle vara effektivt. Om alla som tar sig
              hit direkt får vända i dörren får vi ingen större invandring och
              inget större flyktingmottagande. Men då är vi inget annat är små
              lortar.
            </seg>
          </u>
          <u>
            <seg>
              Herr talman! Jag vill sluta med de ord som jag använde i inledningen
              av mitt anförande: Det finns saker vi måste göra; annars är vi
              inte människor utan bara små lortar.
            </seg>
          </u>
          <u>
            <seg>
              Med det yrkar jag bifall till förslaget i betänkandet.
            </seg>
          </u>
          <note type="speaker">
            Anf. 20 EVA-LENA JANSSON (S):
          </note>
          <u>
            <seg>
              Herr talman! Jag ska börja med att yrka bifall till reservation
              12.
            </seg>
          </u>
          <u>
            <seg>
              Sverige ska vara ett öppet land som ska välkomna nya medborgare
              men även människor från andra länder som tillfälligt väljer att
              bidra med sitt arbete och sin kompetens i Sverige.
            </seg>
          </u>
          <u>
            <seg>
              Rörligheten över gränserna är positiv i sig, och vi har mycket
              att vinna på att kvinnor och män får möjlighet att komma som arbetskraftsinvandrare
              till vårt land. Men arbetskraftsinvandring får aldrig användas
              för att utnyttja och exploatera människor. Vi vill slå vakt om
              ordning och reda på den svenska arbetsmarknaden. I Sverige ska
              svenska kollektivavtal med löner och villkor gälla för alla som
              arbetar.
            </seg>
          </u>
          <u>
            <seg>
              För en arbetsgivare som vill rekrytera personal från ett land
              utanför EU är det numera väldigt enkelt. Det räcker med att skicka
              en ansökan till Migrationsverket tillsammans med information om
              de villkor som utlovas när det gäller lön och andra anställningsvillkor.
              Facken har möjlighet att yttra sig över de utlovade villkoren.
              De fackliga organisationerna vittnar om att det är överraskande
              lätt att få till stånd lönehöjningar och andra förbättringar för
              att nå upp till kollektivavtalsnivå. Att fackets krav möter svagt
              motstånd beror dess värre på att jobberbjudandets villkor inte
              på något sätt är bindande.
            </seg>
          </u>
          <u>
            <seg>
              Herr talman! När arbetstillståndet väl är beviljat kan arbetsgivaren
              avtala om helt andra löner och anställningsvillkor. Oseriösa aktörer
              har också mycket riktigt satt i system att avtala om väsentligt
              sämre villkor än de som låg till grund för Migrationsverkets positiva
              beslut. Dessutom är det inte ovanligt att den lön som faktiskt
              betalas ut till den anställde är helt annan än vad som står i
              avtalet. Om arbetstagaren klagar väntar utvisning ur landet eftersom
              uppehållstillståndet är knutet till anställning.
            </seg>
          </u>
          <u>
            <seg>
              Detta är en oacceptabel ordning som leder till lönedumpning,
              utnyttjande av människor och osund konkurrens där seriösa företag
              missgynnas. Jag måste säga att det är dags att vakna, Hans Backman.
              Du har inte läst rapporterna från de fackliga organisationerna
              där man kan se hur många människor i dag utnyttjas. Hotell- och
              restauranganställdas förbund hade en rapport som väldigt tydligt
              pekade på det. Det vi har försökt peka på är att människor utnyttjas.
              Hans Backman kan säga att det kanske inte är så många, men problemet
              är att vi har en lagstiftning i dag som tillåter utnyttjandet,
              eller i alla fall inte sätter hinder för det. Och det är de oseriösa
              företagarna vi vill komma åt.
            </seg>
          </u>
          <u>
            <seg>
              Lagstiftningen är konstruerad för svenska arbetsgivare som ansöker
              om arbetstillstånd och innehåller egentligen inte några riktiga
              verktyg för att Migrationsverket ska kunna försäkra sig om seriositeten
              bakom ett utländskt företags erbjudande. För att arbetskraftsinvandringen
              ska kunna fungera väl och inte leda till utnyttjande av människor
              eller social dumpning som konkurrerar ut seriösa företag måste
              följande förändringar genomföras:
            </seg>
          </u>
          <u>
            <seg>
              Herr talman! TCO, Tjänstemännens Centralorganisation, har reagerat
              på det förslag som nyligen presenterats av regeringen just angående
              arbetskraftsinvandring men som riksdagen inte kommer att hantera
              förrän tidigast i juni. Så här kommenterade TCO:s chefsjurist
              det nämnda förslaget den 10 april:
            </seg>
          </u>
          <u>
            <seg>
              Regeringen har idag antagit ett förslag som enligt dess egen
              utsago skärper tillsynen över reglerna för arbetskraftsinvandring.
              Problemet är att den skärpta kontrollen går ut över de som den
              borde skydda, de migrerande arbetstagarna, medan arbetsgivare
              som bryter mot reglerna varken drabbas av några verksamma sanktioner
              eller kan tvingas betala utlovade löner till lurade anställda.
            </seg>
          </u>
          <u>
            <seg>
              Det förslag som nu överlämnats till lagrådet förstärker snarare
              än löser dessa problem. Risken för att fusk upptäcks ökar förvisso,
              men då upptäckt fusk bara drabbar den som utsatts för det – arbetstagaren
              – gör förslaget snarare situationen värre än bättre.
            </seg>
          </u>
          <u>
            <seg>
              Trots att reglerna för arbetskraftsinvandring kräver att alla
              som kommer hit och arbetar ska likabehandlas och ha löner och
              arbetsvillkor som är lika bra som alla andra i yrket och branschen,
              kommer det även fortsättningsvis att vara möjligt för arbetsgivare
              att utan risk utnyttja migrerande arbetstagare genom att betala
              låga löner och kräva långa arbetsdagar.
            </seg>
          </u>
          <u>
            <seg>
              Det var TCO:s kommentar till det förslag som presenterades av
              Tobias Billström. Jag tror att Maria Ferm också var med. Jag kan
              rekommendera att man läser TCO:s kommentar. Det är ganska uppenbart,
              tycker jag, att man inte förbättrar villkoren.
            </seg>
          </u>
          <u>
            <seg>
              Herr talman! För drygt ett år sedan debatterade jag här i kammaren
              med migrationsminister Tobias Billström om behovet av åtgärder
              för att komma åt oseriösa arbetsgivare som utnyttjar människors
              utsatthet. Då lovade migrationsministern att han och Miljöpartiet
              skulle återkomma med förslag framöver. Och för att citera TCO
              igen är det regeringen föreslår ett tandlöst förslag.
            </seg>
          </u>
          <u>
            <seg>
              Vi anser att det behövs ordning och reda på svensk arbetsmarknad.
              Socialdemokraterna har tillsammans med LO tagit fram ett tiopunktersprogram
              för att komma till rätta med de problem som vi i dag kan se när
              det gäller hur arbetskraft från andra länder utnyttjas under slavliknande
              förhållanden.
            </seg>
          </u>
          <u>
            <seg>
              Vi anser
            </seg>
          </u>
          <u>
            <seg>
              Vi socialdemokrater står upp för den fria rörligheten på arbetsmarknaden,
              men vi kan aldrig tillåta att den missbrukas för att kringgå de
              regler vi har i Sverige för att skydda arbetstagarnas rättigheter.
            </seg>
          </u>
          <u>
            <seg>
              Vi kommer aldrig att acceptera sämre villkor för arbetstagare
              som kommer från andra länder än de villkor som gäller för svenska
              arbetstagare. Att arbetsgivare medverkar till lönedumpning kan
              jag i någon mån förstå, även om jag aldrig kommer att kunna acceptera
              det. Men jag har svårt att förstå varför de borgerliga partierna
              och Miljöpartiet inte försöker komma åt det som nästan kan betraktas
              som lönerasism, det vill säga att man behandlar människor olika
              beroende på att de kommer från andra länder, och inte vill sätta
              stopp för det. En återgång till att en arbetare som får stå med
              mössan i hand och vara glad över ett arbetstillstånd och att få
              arbeta 60 timmar i veckan till en väldigt låg lön kan väl inte
              någon vara nöjd med.
            </seg>
          </u>
          <u>
            <seg>
              Herr talman! Jag tycker att det är viktigt att vi till den eventuella
              debatten i juni har på plats ett ordenligt förslag för att täppa
              till de hål som vi i dag ser kring arbetskraftsinvandring.
            </seg>
          </u>
          <note type="speaker">
            Anf. 21 FREDRICK FEDERLEY (C) replik:
          </note>
          <u>
            <seg>
              Herr talman! Det jag fortfarande funderar över är: Hvad vilja
              Socialdemokraterna? Det undrar jag av den enkla anledningen att
              jag häromveckan försökte syna vad som är meningen med Socialdemokraternas
              linje och vad de säger tillsammans med LO och fackförbunden. Det
              handlar om ett väldigt misstänkliggörande. Både du, Eva-Lena Jansson,
              och din partikamrat har ju tidigare i debatten tydligt målat upp
              en bild av att det väller in människor som plågas, utsätts, drivs
              på och knappt har några löner alls.
            </seg>
          </u>
          <u>
            <seg>
              Eva-Lena Jansson kan kanske redogöra för siffrorna på hur många
              som faktiskt får arbetskraftsinvandringstillstånd i Sverige och
              hur många fall som upptäcks där det har begåtts direkta felaktigheter.
            </seg>
          </u>
          <u>
            <seg>
              Sedan har jag en direkt fråga till Eva-Lena Jansson: Är det så
              att fackförbunden ska avgöra vilka som får komma hit eller inte?
              LO vill ju väldigt gärna ha den möjligheten. Däremot har Eva-Lena
              Janssons partiledare, Stefan Löfven, varit väldigt svävande på
              målet om vad som är den socialdemokratiska linjen. Vi kan kanske
              få det klargjort en gång för alla här i kammaren. Är det fackförbunden
              som ska ha ett ytterligare inflytande över vilka som får komma
              hit eller inte?
            </seg>
          </u>
          <u>
            <seg>
              Skurkar och banditer finns också i arbetsgivarleden, men vi ska
              ju inte utmåla alla arbetsgivare som skurkar och banditer. Skurkarna
              ska vi såklart kunna klämma åt och utdöma ordentliga viten. Det
              ska kosta, och man ska på flera sätt begränsa deras möjligheter
              att göra om de felaktigheter som de har gjort.
            </seg>
          </u>
          <u>
            <seg>
              Men som jag har uppfattat det vill ju delar av LO och sossarna
              – ibland och ibland inte – att fackförbunden ska avgöra detta
              framöver medan en del inte vill det. Och vilka är de egentliga
              skälen: Är det för att värna det egna arbetskraftskollektivet
              och medlemmarna i LO, eller är det verkligen för att få en väl
              fungerande arbetsmarknad?
            </seg>
          </u>
          <note type="speaker">
            Anf. 22 EVA-LENA JANSSON (S) replik:
          </note>
          <u>
            <seg>
              Herr talman! Det var många frågor. Socialdemokraterna tycker
              att parterna ska ha ett inflytande. Det är naturligt på en arbetsplats
              om man ska ha en väl fungerande arbetsmarknad. Vår politik och
              hur vi ser på arbetskraftsinvandring finns med i betänkandet.
              Vi har ju en reservation som jag precis nyss har yrkat bifall
              till. Jag hoppas att Fredrick Federley har läst den motionen.
            </seg>
          </u>
          <u>
            <seg>
              Det vi försöker att peka på är människor som utnyttjas på arbetsmarknaden.
              Hotell &amp; Restaurang har tagit fram en rapport där man på flera
              sätt visat på olika arbetsplatser där människor utnyttjas. Varje
              år kommer det rapporter om människor som har kommit hit och fått
              arbetstillstånd.
            </seg>
          </u>
          <u>
            <seg>
              Jag kan nämna två branscher som har varit särskilt utsatta, skogsbranschen
              och bärbranschen. Jag tror att alla har tagit del av reportage
              om hur människor inte ens får lön. De får betala för att komma
              hit, men sedan utnyttjas de skamlöst. Detta sker ju inte bara
              inom enskilda branscher.
            </seg>
          </u>
          <u>
            <seg>
              Det är ett problem med dessa människor som utnyttjas. Men jag
              tror att jag och Fredrick Federley vill samma sak, nämligen se
              till att de seriösa företagen ska överleva, och de som är dåliga
              ska bort.
            </seg>
          </u>
          <u>
            <seg>
              Människor som i dag har kommit hit är naturligtvis rädda. De
              är rädda för att prata med facket. De är rädda för att över huvud
              taget ha något anspråk mer än det som de har blivit lovade. Har
              man då ersatts med pengar som man kanske inte borde ha fått, får
              man jobba mer än vad man skulle behöva göra. Man törs inte säga
              ifrån, för man är rädd att åka ut ur landet.
            </seg>
          </u>
          <u>
            <seg>
              Det TCO pekar på är att det förslaget som regeringen nu har skickat
              över i form av en lagrådsremiss inte stärker arbetstagarna. Vårt
              syfte är ju att kunna stärka deras möjligheter att få det som
              de har blivit lovade. Det är därför som vi också kräver att det
              ska vara bindande anställningar för de arbetssökande, så att de
              har ett löfte. Därmed stärks arbetstagarnas ställning. Det handlar
              om makten på arbetsmarknaden. I dag är det arbetsgivarna som har
              den makten. Vi tycker att dessa arbetstagare borde få en bättre
              maktställning. De är väldigt utsatta.
            </seg>
          </u>
          <u>
            <seg>
              Jag kan inte ta fram alla personer som har drabbats. Jag tycker
              att det räcker med att man hittar dem som man hittar, att man
              ser att det är problem i dag på arbetsmarknaden och att man vill
              göra någonting åt det. Det hoppas jag att också Fredrick Federley
              vill göra.
            </seg>
          </u>
          <note type="speaker">
            Anf. 23 FREDRICK FEDERLEY (C) replik:
          </note>
          <u>
            <seg>
              Herr talman! Men då kan vi vara överens, Eva-Lena Jansson och
              jag, om att det handlar om ett fåtal personer. Jag menar inte
              att problemet är mindre allvarligt för det, men Socialdemokraterna
              beskriver ständigt arbetskraftsinvandringen som att det är ett
              enormt utnyttjande och att det kan handla om tiotusentals människor.
              Statistiken visar att det är väldigt många läkare, dataingenjörer
              samt personal inom jord och skog. Vi måste vara tydliga med detta,
              därför att det finns en misstänksamhet som växer och som Socialdemokraterna
              tillsammans med fackförbunden odlar gentemot arbetsgivare som
              låter människor från andra länder komma hit och jobba, och så
              kan vi inte ha det.
            </seg>
          </u>
          <u>
            <seg>
              Det är klart att det ska vara ordning och reda, men frågan är:
              Är det LO som skapar den ordningen och redan? Jag frågar mig också
              om Socialdemokraterna här i kammaren går med eller emot LO och
              LO:s experter. De ekonomiska experterna säger ju klart och tydligt
              att det inte finns någon lönepress i Sverige. Arbetskraftsinvandringen
              har inte lett till någon lönepress. Det säger också vice ordföranden
              i LO i en debattartikel som har publicerats på Dagens Nyheters
              debattsida, att detta är en myt.
            </seg>
          </u>
          <u>
            <seg>
              Då ställer jag frågan till Socialdemokraterna: Går Socialdemokraterna
              på den myten att det finns en lönepress, eller går man emot LO,
              som säger att det inte finns någon lönepress? Det är här som oklarheten
              uppstår. Vad är det som ni egentligen vill uppnå? Vi från Centerpartiet
              vill göra hanteringen lättare.
            </seg>
          </u>
          <u>
            <seg>
              Jag har följt ett ärende med en statslös palestinier i Jönköpingstrakten.
              Han är välutbildad, men har inte fått börja jobba. Det är ideliga
              problem för arbetsgivaren att bereda honom möjligheten att stanna
              kvar och jobba. Han är en nyckelkompetens på det företaget som
              är oerhört viktig för att det ska kunna fortsätta att utvecklas.
            </seg>
          </u>
          <u>
            <seg>
              Jag följer också en bonde. Samma person från Baltikum kommer
              hit varje år och jobbar säsongsvis hos honom. Det är ideliga problem
              med att få en snabb hantering. Där vill vi hitta smidigare vägar
              för den som har visat att man kan sköta sig. Det ska då bli en
              snabbare hantering framöver.
            </seg>
          </u>
          <note type="speaker">
            Anf. 24 EVA-LENA JANSSON (S) replik:
          </note>
          <u>
            <seg>
              Herr talman! Arbetskraftsinvandring i sig orsakar inte lönedumpning.
              Det är enskilda arbetsgivare som inte följer lagen och därmed
              utnyttjar människor som bidrar till lönedumpning. Det är det som
              Tobias Baudin försöker att förklara.
            </seg>
          </u>
          <u>
            <seg>
              När polisen beskriver situationen i Stockholm talar man om jobbtrafficking.
              Polisen beskriver hur människor utsätts för en mycket svår situation.
              Tio personer bor i en lägenhet. Man betalar dyrt för arbetstillstånd
              och utnyttjas under mer eller mindre slavliknande villkor. Jag
              tycker att det är problematiskt, och det är precis det som TCO
              säger. Det är ett tandlöst lagförslag som regeringen har skickat
              på lagrådsremiss. Då är det väl problematiskt att man inte åstadkommer
              den förändringen som Fredrick Federley säger sig vilja åstadkomma,
              det vill säga att komma åt de oseriösa arbetsgivarna. Det är det
              som vi vill göra.
            </seg>
          </u>
          <u>
            <seg>
              Vi vill ha ordning och reda på svensk arbetsmarknad med svenska
              kollektivavtal. Den främsta rasismen sker ju när man behandlar
              människor olika och ger dem sämre lön därför att de kommer från
              ett annat land. Det kan vi aldrig ställa upp på.
            </seg>
          </u>
          <u>
            <seg>
              Det ska vara ordning och reda på svensk arbetsmarknad.
            </seg>
          </u>
          <note type="speaker">
            Anf. 25 HANS BACKMAN (FP) replik:
          </note>
          <u>
            <seg>
              Herr talman! Jag vill också ta upp frågan med Eva-Lena Jansson.
              Enligt LO:s expert finns det ingen lönedumpning. Det som Eva-Lena
              Jansson beskriver är ju brott och kriminella handlingar. Det ska
              vi förstås komma åt. Jag hoppas att det arbete som nu pågår i
              Regeringskansliet kan leda fram till ett förslag om oseriösa arbetsgivare
              som sedan kan behandlas av riksdagen.
            </seg>
          </u>
          <u>
            <seg>
              Men som Socialdemokraterna och Eva-Lena Jansson beskriver det
              får man ju tyvärr en bild av att en majoritet av arbetskraftsinvandrarna
              hamnar i obehagliga situationer. Men så är ju inte fallet. Det
              är 20 279 personer som har arbetskraftsinvandrat till Sverige,
              enligt Migrationsverkets färska siffror. Det är klart att de flesta
              av dem har det gått bra för. Det handlar om läkare, dataingenjörer
              och många andra.
            </seg>
          </u>
          <u>
            <seg>
              Så jag måste fråga: Menar Eva-Lena Jansson, till skillnad från
              LO:s expert, att lönedumpning förekommer generellt i Sverige?
              Enligt experten på LO rör det sig om mellan 4 500 personer och
              6 000 personer per år inom LO:s område som arbetskraftsinvandrar.
              Detta medför inte någon lönepress. Eller har Eva-Lena Jansson
              en annan åsikt om detta?
            </seg>
          </u>
          <note type="speaker">
            Anf. 26 EVA-LENA JANSSON (S) replik:
          </note>
          <u>
            <seg>
              Herr talman! Hans Backman har inte förstått att det på den öppna
              arbetsmarknaden handlar om makt och inflytande. En läkare kan
              naturligtvis ställa helt andra villkor. Ofta blir den läkaren
              anställd av landstinget, och landstingen är noga med att följa
              kollektivavtal. En bärplockare från Thailand har inte riktigt
              samma makt och inflytande.
            </seg>
          </u>
          <u>
            <seg>
              Jag besökte nyligen ett bygge i Nora, och då försvann arbetstagarna
              på den arbetsplatsen. Jag ville gärna prata med dem. De hade informerat
              de fackliga företrädarna om att de tjänade 7 euro i timmen. Det
              är inte Byggnads kollektivavtal som gäller på den arbetsplatsen,
              kan jag informera Hans Backman om.
            </seg>
          </u>
          <u>
            <seg>
              Om det är lönedumpning eller inte får Hans Backman avgöra. Jag
              konstaterar bara att dessa byggnadsarbetare hade sämre villkor.
              De bodde i byggnaden som de skulle bygga om med gasolflaskor i
              rummet bredvid. Det var alltså en brandfarlig miljö. Är detta
              och liknande arbetsmiljöer att leva under svenska kollektivavtal
              något som svenska byggnadsarbetare ska ställa upp på? Svaret är
              nej. Bidrar det till lönedumpning? Ja, just på den där arbetsplatsen
              var det uppenbart. Sedan tecknade man kollektivavtal, och de arbetstagare
              som hade varit där först ersattes med nya. Jag vet inte varför
              arbetsgivaren gjorde det. Jag kan bara konstatera att så var fallet.
            </seg>
          </u>
          <u>
            <seg>
              Om Hans Backman tycker att det är en rimlig situation att dessa
              arbetsgivare har denna möjlighet att försöka och att vi inte kan
              komma åt dem på det sätt som TCO har beskrivit vill jag ställa
              följande fråga till honom: Delar Hans Backman, som jag tror är
              medlem i ett TCO-förbund, TCO:s synpunkter om att lagförslaget
              från regeringen är tandlöst?
            </seg>
          </u>
          <note type="speaker">
            Anf. 27 HANS BACKMAN (FP) replik:
          </note>
          <u>
            <seg>
              Herr talman! Lagförslaget ska förstås behandlas ordentligt innan
              de slutgiltiga förslagen kommer. Då får vi behandla dem här i
              riksdagen. Jag hoppas att det kommer förslag som är kraftfulla.
            </seg>
          </u>
          <u>
            <seg>
              Men det som Eva-Lena Jansson beskriver är något som inte är förenligt
              med den lag vi har. Lagen säger nämligen att man ska ha villkor
              som är förenliga med kollektivavtalen och löner på minst 13 200
              kr i månaden med mera. Vi talar här om olika saker. Eva-Lena Jansson
              talar om personer som missbrukar systemet och bryter mot lagen.
              Men LO:s experter säger att det generellt sett inte förekommer
              någon lönedumpning. Det gäller inte bara läkare och dataingenjörer.
              Det gäller även de personer som jobbar inom LO:s verksamhetsområde.
              Där förekommer inte någon lönedumpning. Så ska vi ha det, och
              så ska det vara.
            </seg>
          </u>
          <u>
            <seg>
              Det viktiga nu är att vi kan få fram ett bra lagförslag som ytterligare
              kan öka möjligheterna att komma åt de arbetsgivare som beter sig
              som Eva-Lena Jansson beskriver. Det är fel, och det är förkastligt.
            </seg>
          </u>
          <u>
            <seg>
              Vi har även lagar som säger att man inte får råna livsmedelsbutiker.
              Men tyvärr finns det människor som gör det ändå. Men då stänger
              vi inte livsmedelsbutikerna, utan vi försöker komma åt dem som
              rånar butikerna. Det är så vi måste agera. Vi kan inte stoppa
              själva processen och den i mångt och mycket lyckade lag som vi
              har genomfört med ökade möjligheter till arbetskraftsinvandring.
            </seg>
          </u>
          <u>
            <seg>
              Jag kommer så väl ihåg hur det var innan alliansregeringen tog
              över regeringsansvaret 2006. Då kom människor hit som asylsökande
              och fick jobb under tiden som de sökte asyl. Men sedan blev de
              ändå utvisade för att det inte gick att byta spår. Sådana saker
              har vi kommit åt och förändrat i en bättre riktning, och nu kan
              man byta spår. Har man fått jobb kan man stanna kvar i det här
              landet och jobba och utföra bra saker som tillför Sverige mycket.
            </seg>
          </u>
          <u>
            <seg>
              Det finns så många bra saker i denna lag som är värda att tala
              om. I grund och botten är det en bra lagstiftning. Viljan är god.
              Men vi måste komma åt de felaktigheter som görs.
            </seg>
          </u>
          <note type="speaker">
            Anf. 28 EVA-LENA JANSSON (S) replik:
          </note>
          <u>
            <seg>
              Herr talman! Vi vill ha ordning och reda på arbetsmarknaden och
              stärka de migrerade arbetstagarnas rättigheter på arbetsplatserna.
              Därmed vill vi också säkerställa att det vidtas kraftfulla åtgärder
              mot de arbetsgivare som bryter mot dessa anställningskontrakt.
            </seg>
          </u>
          <u>
            <seg>
              Jag kan bara citera vad TCO har sagt:
            </seg>
          </u>
          <u>
            <seg>
              Trots att reglerna för arbetskraftsinvandring kräver att alla
              som kommer hit och arbetar ska likabehandlas och ha löner och
              arbetsvillkor som är lika bra som alla andra i yrket och branschen,
              kommer det även fortsättningsvis att vara möjligt för arbetsgivare
              att utan risk utnyttja migrerande arbetstagare genom att betala
              låga löner och kräva långa arbetsdagar.
            </seg>
          </u>
          <u>
            <seg>
              Det är det som Hans Backman står bakom just nu. Jag tycker att
              det är beklagligt, och jag hoppas att regeringen verkligen skärper
              till sig och återkommer med ett bra lagförslag. Men jag är tveksam.
              Det har ju dragit ut på tiden hittills, och jag är inte säker
              på att det kommer någonting nu heller.
            </seg>
          </u>
          <note type="speaker">
            Anf. 29 EVA LOHMAN (M) replik:
          </note>
          <u>
            <seg>
              Herr talman! Jag håller med om det som Hans Backman sade i det
              förra replikskiftet om att Eva-Lena Janssons beskrivning av arbetskraftsreformen
              är missvisande. För de allra flesta fungerar det väldigt bra.
              Det är ett fåtal arbetsgivare som missbrukar systemet. Redan i
              dag ska de arbetstagare som kommer hit från tredjeland ha samma
              kollektivavtal och samma rättigheter som svenskar som jobbar.
            </seg>
          </u>
          <u>
            <seg>
              Min fråga är: Vill ni gå tillbaka till det gamla systemet? Vill
              ni riva upp den här arbetskraftsreformen, eller hur vill ni egentligen
              göra? Är det myndigheterna som ska bestämma?
            </seg>
          </u>
          <note type="speaker">
            Anf. 30 EVA-LENA JANSSON (S) replik:
          </note>
          <u>
            <seg>
              Herr talman! Jag har precis läst upp vad vi har föreslagit. Jag
              vet inte om Eva Lohman missade det. Det handlar bland om att det
              avtalsförslag som ligger till grund för att arbetstillstånd ska
              beviljas ska vara rättsligt bindande som lägsta nivå, så att det
              inte går att efter beviljat tillstånd omförhandla till väsentligt
              sämre villkor. Varför vill Eva Lohman tillåta det?
            </seg>
          </u>
          <note type="speaker">
            Anf. 31 EVA LOHMAN (M) replik:
          </note>
          <u>
            <seg>
              Herr talman! När jag frågade om ni vill riva upp reformen tänker
              jag på den intervju som gjordes med Stefan Löfven i Kommunalarbetaren
              där han sade att parterna på arbetsmarknaden måste kunna säga
              nej och stoppa arbetskraftsinvandring om den inte behövs. Jan
              Larsson har också sagt att innan vi går ut till omvärlden ska
              vi se om det finns svenskar som vill ha de här jobben. Det gör
              man redan i dag. Innan man går ut till tredjelandsmedborgare ska
              man vända sig till Arbetsförmedlingen och till EU.
            </seg>
          </u>
          <u>
            <seg>
              Min fråga är därför: Vill ni riva upp det här? Jag blir lite
              orolig när jag läser sådana uttalanden.
            </seg>
          </u>
          <note type="speaker">
            Anf. 32 EVA-LENA JANSSON (S) replik:
          </note>
          <u>
            <seg>
              Herr talman! Jag har läst högt ur vår motion, och jag hoppas
              att Eva Lohman också har läst den motionen. Vi tycker att det
              är rimligt att parterna har inflytande. Men vi tycker också att
              man måste täppa till dessa hål.
            </seg>
          </u>
          <u>
            <seg>
              Då ställde jag frågan: Varför tycker Eva Lohman och de andra
              på den borgerliga sidan att det är rimligt att man ska kunna omförhandla
              till väsentligt sämre villkor? Varför tycker ni inte att det är
              rimligt att vi ska ha sanktionsmöjligheter mot de företag som
              missbrukar systemet? Varför tycker ni inte att det är nödvändigt
              med förhandskontroll av arbetsgivare? Vi tycker inte att de som
              har skatteskulder eller som tidigare har missbrukat systemet ska
              få tillstånd. Vi vill få bort de rötägg som utnyttjar människor.
            </seg>
          </u>
          <u>
            <seg>
              Jag träffade medlemmar från Hotell- och restaurangfacket i går
              som beskrev hur andra medlemmar eller personer som är här som
              migrerad arbetskraft och som inte har blivit medlemmar utnyttjas
              och är livrädda för att de inte ska få stanna kvar här. Det är
              deras situation som vi försöker upplysa om.
            </seg>
          </u>
          <u>
            <seg>
              Men det som jag får höra här är att de människor som utnyttjas
              är så få och att det är därför som vi inte behöver göra någonting
              åt detta. Är det detta synsätt som man har i dag, alltså att det
              är för få som utnyttjas? Hur många ska de vara innan ni är beredda
              att göra någon förändring? Jag tycker att det är rimligt att vi
              kommer till rätta med dessa problem. Det är därför som vi vill
              ha ordning och reda på svensk arbetsmarknad. Svenska kollektivavtal,
              löner och villkor ska gälla för alla som jobbar här. Vi ska inte
              ha någon rasism som gör att människor som kommer från andra länder
              får sämre villkor. Det är det som vi vill åstadkomma.
            </seg>
          </u>
          <note type="speaker">
            Anf. 33 MIA SYDOW MÖLLEBY (V):
          </note>
          <u>
            <seg>
              Herr talman! Jag vill för Vänsterpartiets räkning endast yrka
              bifall till våra reservationer 8 och 4 och i övrigt hänvisa till
              våra motioner och reservationerna i betänkandet som ger en klar
              och samlad bild av den politik som vi har på området.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Genomförande av direktivet om ansökningsförfarandet för vissa
            uppehålls- och arbetstillstånd
          </note>
          <note type="speaker">
            Anf. 34 DAVID LÅNG (SD):
          </note>
          <u>
            <seg>
              Herr talman! Vi ska nu debattera socialförsäkringsutskottets
              betänkande 14 som bygger på regeringens proposition 153 Genomförande
              av direktivet om ansökningsförfarandet för vissa uppehålls- och
              arbetstillstånd . Jag vill börja med att yrka bifall till Sverigedemokraternas
              reservation.
            </seg>
          </u>
          <u>
            <seg>
              Som jag nämnde i den förra debatten, som avslutades alldeles
              nyss och som handlade om migration och asylpolitik, har regeringen
              sedan nyår producerat en hel del propositioner och skrivelser
              där man konsekvent försvarar och utökar en redan ansvarslös invandringspolitik.
              Den proposition som behandlas i betänkandet är en av dessa propositioner.
              De ekonomiska konsekvenserna av propositionen bedömer regeringen
              som mycket små, och det är tänkt att de ska rymmas inom befintliga
              anslag. Det är ganska lätt att säga eftersom anslagen hela tiden
              höjs, vilket vi också var inne på under den förra debatten.
            </seg>
          </u>
          <u>
            <seg>
              Sverigedemokraterna är det enda parti som har valt att följdmotionera
              i ärendet och över huvud taget yttra sig. Den proposition vi har
              behandlat syftar till att genomföra Europaparlamentets och rådets
              direktiv om ett enda ansökningsförfarande för kombinerat tillstånd
              för tredjelandsmedborgare vad gäller uppehålls- och arbetstillstånd.
              I sådana här debatter har jag på sistone sagt att regeringen medvetet
              misstolkar direktiv och nyttjar dem i syfte att ytterligare öppna
              våra gränser, och det här är inget undantag. Jag ska ta några
              exempel.
            </seg>
          </u>
          <u>
            <seg>
              Enligt direktivet ska en ansökan ha behandlats inom fyra månader.
              Det är bra att ansökningar behandlas skyndsamt, både för individerna
              och för samhället, men det förutsätter också ett skyndsamt agerande
              från bägge håll. Regeringen skriver ingenting om någon specifik
              tidsgräns för kompletteringar i de fall ansökan är ofullständig,
              och här borde det specificeras att individen har två veckor på
              sig att åtgärda felen eller bristerna i ansökan.
            </seg>
          </u>
          <u>
            <seg>
              Sedan är det också så att direktivet är mycket tydligt med att
              Migrationsverket ska meddela beslut inom fyra månader. Om det
              inte sker – exempelvis om ansökan är ofullständig och individen
              inte hinner inkomma med kompletteringar inom utsatt tid – bör
              beslutet i normalfallet bli avslag. Det ger även Migrationsverket
              en värdefull möjlighet att redan på förhand, till exempel på sin
              hemsida i samband med beräknade kötider, meddela att tillstånd
              för närvarande inte kan beviljas på grund av för långa väntetider.
            </seg>
          </u>
          <u>
            <seg>
              Utöver det medger direktivet en rad undantag, inte minst vad
              gäller tillgången till våra sociala trygghetssystem. I vanlig
              ordning har dock regeringen frångått dessa undantag och föreslår
              tvärtom att det nuvarande kravet på bosättningstid i Sverige vid
              beräkning av försäkringstid tas bort för dem som inte hade fyllt
              18 år vid försäkringsfallets inträffande. Det riskerar att i ännu
              högre grad anstränga våra socialförsäkringar, som vi gemensamt
              ska finansiera. Att regeringen inte alls nämner vad det kan komma
              att få för konsekvenser, eller ens tycks ha utrett frågan närmare,
              är tämligen oansvarigt.
            </seg>
          </u>
          <u>
            <seg>
              Vidare ger direktivet möjlighet att begränsa tredjelandsmedborgares
              tillgång till bostäder, vilket regeringen inte heller har gjort.
              Det torde vara en självklarhet att de som kommer hit för att arbeta
              redan har tillgodosett sitt bostadsbehov. För att de inte ska
              belasta bostadsmarknaden ytterligare föreslår vi dessutom att
              tillgången till de kommunala bostadsköerna ska begränsas till
              dem som innehar medborgarskap. År 2012 stod hela 400 000 personer
              i kö bara i Stockholms stads bostadsförmedling, och i Stockholm
              är nu väntetiden i genomsnitt sju år. Den siffran kan man anta
              kommer att fortsätta höjas så länge regeringen fortsätter att
              fylla på med utländska bostadssökande.
            </seg>
          </u>
          <u>
            <seg>
              Allt detta till trots finns en annan viktig aspekt jag skulle
              vilja belysa, och det är ansökningsavgifterna. Enligt regeringen
              föreligger inga skäl till att dessa ska ändras. I dag ligger de
              på 2 000 kronor i ursprunglig ansökningsavgift, samt 1 000 kronor
              vid en förlängning. Enligt direktivets artikel 10 ska dessa bygga
              på principen att avgifter ska motsvara de tjänster som faktiskt
              tillhandahålls för handläggning av ansökningar och utfärdande
              av tillstånd.
            </seg>
          </u>
          <u>
            <seg>
              Enligt Migrationsverkets årsredovisning för 2012 har styckkostnaden
              per avgjort ärende i kategorin arbete, besök och bostad ökat till
              ca 2 800 kronor, vilket alltså är mer än regeringens nivå på 2
              000 kronor. Därför är det anmärkningsvärt att regeringen själv
              inte anser att avgifterna bör höjas. Samma år hade Migrationsverket
              ca 3 700 anställda, till en lönekostnad av hela 1,8 miljarder.
            </seg>
          </u>
          <u>
            <seg>
              Det är en definitionsfråga vad som ska utgöra grunden för avgiftsnivån
              – endast det praktiska arbetet, eller även de kostnader som föreligger
              för att hålla Migrationsverket öppet? Jag anser att de som inte
              kommer hit av flyktingskäl bör vara med och i högre grad finansiera
              den myndighet som finns till för dem själva. Regeringen bör därför
              återkomma till riksdagen med ett justerat förslag på avgiftsnivå.
            </seg>
          </u>
          <note type="speaker">
            Anf. 35 FREDRIK LUNDH SAMMELI (S):
          </note>
          <u>
            <seg>
              Herr talman! Vi har nu en debatt om ett EU-direktiv som i stort
              ligger i linje med den svenska migrationspolitiken. Mycket kan
              vi konstatera redan är verklighet i den politik och de rutiner
              som råder kring uppehållstillstånd och arbetstillstånd i vårt
              land, samtidigt som betänkandet på några punkter leder till vissa
              förbättringar för arbetstagare från andra delar av världen.
            </seg>
          </u>
          <u>
            <seg>
              Jag yrkar bifall till förslaget i betänkandet.
            </seg>
          </u>
          <u>
            <seg>
              Sverige och Europa vinner på öppenhet. En mångfald på arbetsmarknaden
              är positivt, och ett fritt ekonomiskt utbyte mellan länder ger
              fler jobb. Sverige ska konkurrera med kunskap och kompetens, inte
              med låga löner, och här måste politiken vara tydlig – svenska
              kollektivavtal ska gälla på svensk arbetsmarknad. Jag sade det
              i den förra debatten, och jag säger det igen: För mig som socialdemokrat
              är det viktigt att de som bygger det här landet ska ha sjysta
              villkor oavsett om de är födda och lever här eller om de är tillresta
              för att hjälpa oss att bygga Sverige starkare.
            </seg>
          </u>
          <u>
            <seg>
              Direktivet är viktigt i sig, men utmaningarna handlar framför
              allt om att säkerställa ordning och reda på arbetsmarknaden. Genom
              uppluckringar i anställningsskyddet, en hög arbetslöshet och en
              regering som har stått passiv har löner och villkor pressats tillbaka
              och hårdnat. Nu krävs det krafttag för att vända utvecklingen,
              och vi har levererat ett tiopunktsprogram. I föregående debatt
              berörde vi det på några områden.
            </seg>
          </u>
          <u>
            <seg>
              Svenska kollektivavtal ska gälla som löne- och anställningsvillkor.
              Det ska inte spela någon roll från vilket land man kommer eller
              var arbetsgivaren är registrerad. Det är viktigt för mig att de
              som kommer hit som arbetskraftsinvandrare har sjysta villkor,
              och lika viktigt är det att seriösa företag inte utsätts för illojal
              konkurrens. Det är viktigt att arbetstillstånden görs bindande,
              och de debatterna kommer vi tillbaka till.
            </seg>
          </u>
          <u>
            <seg>
              Slutligen måste jag ändå ställa mig frågande till David Lång
              och hans motion med anledning av betänkandet. Menar du, David
              Lång, att det är en seriös ståndpunkt att människor som har fått
              uppehållstillstånd och lever i detta land sedan flera år tillbaka,
              men ännu inte formellt beviljats medborgarskap, inte ska få stå
              i bostadskö? Vad sägs om att leverera en politik för mer byggande?
              Vem mer ska inte få stå i bostadskön när bostäderna inte räcker
              till?
            </seg>
          </u>
          <u>
            <seg>
              På samma sätt undrar jag över det här med handläggningstider.
              Långa handläggningstider är ett problem, men att inte få sitt
              ärende prövat – är det en modell vi ska plocka in även när det
              handlar om CSN eller olika förmåner och bidrag inom Försäkringskassans
              område? På vilka andra områden tycker ni att synen på bostadspolitik
              eller handläggningstider ska gälla? Eller är det här en linje
              som bara på ännu ett område pekar på att ni ser människor som
              vi och de?
            </seg>
          </u>
          <note>
            (Applåder)
          </note>
          <note type="speaker">
            Anf. 36 EVA LOHMAN (M):
          </note>
          <u>
            <seg>
              Herr talman! Jag börjar med att yrka bifall till förslaget i
              betänkande SfU14 och avslag på motionen.
            </seg>
          </u>
          <u>
            <seg>
              Nu blir det ännu enklare att komma till Sverige för att arbeta,
              med ett kombinerat arbets- och uppehållstillstånd och lika behandling
              i alla lägen för svenska medborgare i fråga om social trygghet.
              Bland annat görs en förändring i socialförsäkringsbalken om att
              det inte längre ska krävas viss bosättningstid i Sverige för rätt
              till sjuk- och aktivitetsersättning. Det är att förenkla inresan
              för arbetstagare från tredjeland, och det är vad vi ska ta ställning
              till i dag.
            </seg>
          </u>
          <u>
            <seg>
              Det är ännu ett steg mot den fria rörligheten som är en av grundstenarna
              inom EU. Vi vet vid det här laget att all invandring ökar tillväxten
              i mottagarlandet men också i ursprungslandet. Ekonomisk utveckling
              och migration är sammanlänkade med varandra. Därför är det viktigt
              att den tredjelandsmedborgare som kommer hit för att arbeta ska
              känna samma sociala trygghet som svenskar gör. Det är ett av många
              sätt att få människor att känna sig välkomna hit.
            </seg>
          </u>
          <u>
            <seg>
              Utvecklingen i världen och i Sverige går framåt, och att kunna
              arbeta ett tag i ett land för att kanske söka nytt jobb i ett
              annat land är positivt för alla parter. För att det ska fungera
              ska det vara enkelt och tryggt att resa in hit till Sverige. I
              dag är nästan var sjätte person som arbetar i Sverige utrikes
              född. Cirka 70 000 utrikes födda driver företag, och de sysselsätter
              i runda tal 700 000 människor.
            </seg>
          </u>
          <u>
            <seg>
              Det finns ett parti, nämligen Sverigedemokraterna, som inte tycker
              att det här är bra. De ser inga fördelar med detta för Sverige
              och hör inte heller vad arbetsgivare säger om möjligheten att
              rekrytera arbetskraft från tredjeland. De säger: Nej, nej, nej
              eller så lite som möjligt, om vi måste.
            </seg>
          </u>
          <u>
            <seg>
              Sverigedemokraterna har inte förstått att världen i dag är både
              liten och stor och att Sverige är en del av Europa, likväl som
              Europa är en del av världen. Sverigedemokraterna är ett parti
              som vill stänga våra fönster och våra dörrar mot omvärlden och
              kanske låsa dem ordentligt också. I bästa fall kan man kanske
              tänka sig att glänta på dörren, om man nu måste.
            </seg>
          </u>
          <u>
            <seg>
              Ett sådant land vill inte jag leva i. Jag vill leva i ett öppet,
              välkomnande, tolerant och nyfiket land där nya intryck och nya
              idéer tas emot välvilligt. Då växer vi som människor och Sverige
              som land. Så vill jag att mitt Sverige ska vara.
            </seg>
          </u>
          <note type="speaker">
            Anf. 37 MARIA FERM (MP):
          </note>
          <u>
            <seg>
              Herr talman! Vi debatterar nu alltså regeringens proposition
              om hur Europaparlamentets och rådets direktiv om ett enda ansökningsförfarande
              för ett kombinerat tillstånd för tredjelandsmedborgare att vistas
              och arbeta i en medlemsstats territorium och om en gemensam uppsättning
              rättigheter för arbetstagare från tredjeland som vistas lagligen
              i en medlemsstat ska genomföras.
            </seg>
          </u>
          <u>
            <seg>
              Propositionen är överenskommen med Miljöpartiet de gröna, och
              direktivet syftar till att förenkla och harmonisera de regler
              som för närvarande gäller i medlemsstaterna för ansökan om tillstånd
              att resa in i och vistas i EU för att arbeta.
            </seg>
          </u>
          <u>
            <seg>
              I Sverige tillämpas redan i dag ett ansökningsförfarande för
              uppehållstillstånd och arbetstillstånd som motsvarar direktivets
              bestämmelser. Att ansökan ska ske i ett enda ansökningsförfarande
              och att beslut ska fattas i en enda administrativ handling som
              omfattar både arbetstillstånd och uppehållstillstånd, ett kombinerat
              tillstånd, är alltså uppfyllt redan i dag genom gällande ordning.
            </seg>
          </u>
          <u>
            <seg>
              Direktivets krav på en fyramånadersfrist vid handläggning av
              ansökan om uppehållstillstånd för arbete kommer att ställa ökade
              krav på Migrationsverket att utveckla rutiner för handläggningen
              av dessa ärenden. I propositionen görs bedömningen att större
              delen av direktivets bestämmelser motsvaras av den ordning som
              i dag gäller vid ansökan och att de nya bestämmelserna därför
              kommer att kunna genomföras utan problem.
            </seg>
          </u>
          <u>
            <seg>
              För att uppfylla direktivets krav på likabehandling med svenska
              medborgare i frågan om social trygghet föreslås dock en ändring
              i socialförsäkringsbalken. Förslaget innebär att det inte längre
              ska krävas viss bosättningstid i Sverige för personer som inte
              är svenska medborgare vid beräkning av försäkringstid för rätt
              till sjuk- och aktivitetsersättning i form av garantiersättning
              för dem vars försäkringsfall inträffat före det år de fyllde 18.
            </seg>
          </u>
          <u>
            <seg>
              Jag vill med detta yrka bifall till förslaget i betänkandet och
              avslag på motionen.
            </seg>
          </u>
          <note type="speaker">
            Anf. 38 EMMA HENRIKSSON (KD):
          </note>
          <u>
            <seg>
              Herr talman! Även jag vill yrka bifall till förslaget i betänkandet
              och avslag på motionen.
            </seg>
          </u>
          <u>
            <seg>
              Jag instämmer med företrädarna för Moderaterna och Miljöpartiet
              som på ett mycket bra sätt har beskrivit det förslag vi lägger
              fram.
            </seg>
          </u>
          <u>
            <seg>
              Herr talman! Jag skulle vilja att vi fördjupar oss lite i det
              som finns med i Sverigedemokraternas reservation, för det är väldigt
              typiskt för Sverigedemokraterna. På punkt efter punkt försöker
              de göra skillnad på vi och det som de har definierat som dem.
              Inte minst tydligt blir det i förslaget som säger att du inte
              ska inte ha rätt att stå i bostadskö, inte ens om du lever och
              bor här och har gjort det under väldigt lång tid. Det finns nämligen
              människor i vårt land som har bott här under större delen av sitt
              liv men som ändå inte är svenska medborgare, och de ska inte ens
              ha rätt att ställa sig i bostadskö. Och det skulle vara lösningen
              på bostadsbristen!
            </seg>
          </u>
          <u>
            <seg>
              Kristdemokraterna, som nu har förmånen att leda bostadspolitiken,
              jobbar på att få upp byggandet och se till att vi får fler bostäder,
              för det är fler bostäder vi behöver för att fler ska kunna få
              en bostad. Och det är fler jobb vi behöver för att fler ska kunna
              få ett jobb. Vi är på god väg på båda dessa områden, men det är
              klart att efter många decenniers eftersatt arbete finns det en
              hel del att göra.
            </seg>
          </u>
          <u>
            <seg>
              Sverigedemokraterna kommer i stället gång på gång till samma
              lösning, att det är invandrarna som ska bort. Man hamnar lätt
              i tankarna på fem myror är fler än fyra elefanter. Här är det
              fyra stycken och en måste hela tiden bort, och för Sverigedemokraternas
              del är det alltid invandrarna som ska bort, oavsett orsaken till
              att de har kommit hit och oavsett deras rätt till sina mänskliga
              rättigheter.
            </seg>
          </u>
          <u>
            <seg>
              Senast i går hörde vi Sverigedemokraternas partiledare i SVT:s
              Aktuellt stå och säga: Jo, men det är för att vi vill hjälpa så
              mycket mer, och vi vill att människor ska bli hjälpta på plats.
              Och så hänvisar man till att man i sin budget har lagt till 1
              miljard till UNHCR. Men man berättar inte att man på utgiftsområde
              8, migrationsfrågor i stort, i stort sett har halverat budgeten.
              Man hänvisar till att man vill ha mer bistånd, men i Sverigedemokraternas
              budget har man ju tagit bort i stort sett en tredjedel av biståndet,
              och det är bara för år ett. I budgeten på migrationsområdet för
              år två vill man att biståndet ska sänkas från det som är regeringens
              förslag, 9 ½ miljard, till 2 miljarder. Då är det klart att effekten
              blir att på fyra månader kommer Migrationsverket inte att hinna
              göra några prövningar därför att de blir så överbelastade, och
              då får alla automatiskt avslag.
            </seg>
          </u>
          <u>
            <seg>
              I likhet med Maria Ferm ställer jag mig frågan: Ska det vara
              lösningen också på andra områden? Om myndigheter får så lite resurser
              att de inte klarar av att hålla vettiga tider, ja då får alla
              människor avslag på allting. Har du stått i vårdkö i mer än fyra
              månader, ja då slipper vi ge dig vård. Det är Sverigedemokraternas
              lösning. Det är inte att värna alla människors lika värde.
            </seg>
          </u>
          <u>
            <seg>
              Jag yrkar återigen bifall till förslaget i betänkandet.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Yrkestrafik
          </note>
          <note type="speaker">
            Anf. 39 STEN BERGHEDEN (M):
          </note>
          <u>
            <seg>
              Herr talman! I dag debatterar vi TU14 som handlar om yrkestrafiken
              på våra vägar. Betänkandet innehåller motioner och yrkanden från
              den allmänna motionstiden i höstas.
            </seg>
          </u>
          <u>
            <seg>
              Först och främst vill jag tacka alla seriösa åkeriföretag ute
              på våra vägar som ser till att vi får varor, förnödenheter, material
              med mera till våra butiker och företag runt om i landet. Utan
              ert arbete skulle Sverige mycket snabbt stanna. Men det är stenhård
              konkurrens ute på våra vägar, och en del oseriösa företag och
              chaufförer försöker konkurrera ut seriös åkeriverksamhet.
            </seg>
          </u>
          <u>
            <seg>
              Detta har regeringen under cirka två och ett halvt års tid arbetat
              med på olika sätt för att lösa, och flera åtgärder är redan vidtagna.
              Trafikutskottets utredning om konkurrens på våra vägar presenterade
              drygt tio förslag på tänkbara åtgärder för att lösa detta. Därefter
              har departementet, Transportstyrelsen, polisen, åklagarna, Skatteverket,
              Trafikverket, Sveriges åkeriföretag, Ekobrottsmyndigheten, Transportgruppen
              med flera arbetat med frågan. Många förslag har redan satts i
              sjön, och andra kommer snart till kammaren för beslut.
            </seg>
          </u>
          <u>
            <seg>
              Herr talman! Vad har vi då gjort hittills?
            </seg>
          </u>
          <u>
            <seg>
              Vi har tagit beslut att polisen ska bli en myndighet i stället
              för som i dag 21 stycken. Vi har gett polisen möjlighet att anställa
              fler med specialkompetens som sedan kan få polisiära befogenheter.
              Detta underlättar för anställning av personal med sådan specialkompetens
              som ofta är nödvändig inom trafikpolisen, till exempel bilinspektörer.
              En mer detaljerad proposition om detta kommer i juni 2014.
            </seg>
          </u>
          <note>
            Åklagarna har sedan november 2012 samlat sin specialkompetens
            på trafikärenden i Karlskrona och Östersund för att bättre kunna
            behandla trafikbrott och yrkestrafikbrott. Tidigare hamnade många
            ärenden i papperskorgen utan påföljd.
          </note>
          <u>
            <seg>
              Transportstyrelsen har arbetat fram ett register över skötsamma
              åkeriföretag, vilket kommer att underlätta för seriösa företag
              att välja ett seriöst transportföretag.
            </seg>
          </u>
          <u>
            <seg>
              Transportstyrelsens företagskontroller har ökat. Genom dem kan
              man hitta de företag som sätter i system att bryta mot lagar och
              regler. Det är viktigt att vi i det fortsatta arbetet följer upp
              detta så att vi får en tillämpning och också sanktionsavgifter
              som står i proportion till brottet.
            </seg>
          </u>
          <u>
            <seg>
              När det gäller bötesbelopp har några redan höjts. Utredningen
              om höjda bötesnivåer bereds på Regeringskansliet, så även det
              arbetet pågår. Vi ska också ta med oss att det är viktigt att
              vi har rimliga bötesnivåer ute på våra vägar så att de är tillräckligt
              kännbara men ändå realistiska i förhållande till brottet. Många
              lastbilschaufförer hör redan i dag av sig och tycker att vissa
              bötesnivåer är för höga, så det är viktigt att vi i tät dialog
              med branschen hittar rätt nivåer i detta arbete.
            </seg>
          </u>
          <u>
            <seg>
              Vidare arbetar Trafikverket med att ta fram säkra uppställningsplatser.
              Det pågår ett EU-projekt mellan Sverige, Danmark och Litauen om
              säkra uppställningsplatser. Branschen letar själv bra avtal för
              uppställningsplatser, och man jobbar för att fler ska välja säkrare
              bilar, inte så kallade kapellbilar, för att därmed minska stöldrisken.
            </seg>
          </u>
          <u>
            <seg>
              Herr talman! Detta var lite av vad som har gjorts. Här kommer
              lite mer:
            </seg>
          </u>
          <u>
            <seg>
              Vi har även infört ett beställaransvar som kan fälla den som
              uppenbart väljer att köpa en olaglig transport. Vi kommer att
              utvärdera detta, och vi kommer även att studera hur Finlandsmodellen
              har fungerat i Finland.
            </seg>
          </u>
          <u>
            <seg>
              Vi har haft ständig dialog med branschen och dess företrädare
              under hela arbetets gång, och denna dialog kommer att fortsätta
              såväl i utskottet som på departementsnivå.
            </seg>
          </u>
          <u>
            <seg>
              Vi har infört försök med alkobommar, som har slagit väl ut och
              nu ska permanentas för att få bort onyktra chaufförer.
            </seg>
          </u>
          <u>
            <seg>
              Polisen utreder hur omfattande körkortsfusket är i yrkestrafiken,
              hur många falska körkort som finns och hur vi kan stoppa detta.
              Polisen utbildar också sin personal, och fler trafikpoliser anställs.
            </seg>
          </u>
          <u>
            <seg>
              Vi föreslår också att införa klampning, vilket gör det möjligt
              för polisen att låsa fast lastbilar och tvinga chaufförerna och
              ägarna att göra rätt för sig innan transporten kan fortsätta.
            </seg>
          </u>
          <u>
            <seg>
              Vi gör det också möjligt att ta ut en sanktionsavgift på 20 000
              kronor om man bryter mot cabotagetrafiken, och avgiften ska betalas
              direkt av företaget. Vi kräver också att chauffören eller åkeriet
              kan visa upp frakthandlingar direkt på plats.
            </seg>
          </u>
          <u>
            <seg>
              Åkerinäringen arbetar med att ta fram ett tydligt avtal på fair
              transport för att det ska vara lätt att välja rätt företag för
              transporter.
            </seg>
          </u>
          <u>
            <seg>
              Fler EU-länder måste bli bättre på att sköta sina register och
              kunna lämna information till svenska myndigheter vid behov. Detta
              underlättar kontrollen över våra gränser. Skatteverket har tagit
              fram informationsmaterial på olika språk för att alla som är inblandade
              lättare ska kunna förstå regelverk och lagar.
            </seg>
          </u>
          <u>
            <seg>
              Skatteverket och de stora branschorganisationerna jobbar med
              förslag på hur vi ska komma till rätta med falska F-skattare och
              åkerier som smiter från skatt och sociala avgifter genom att skriva
              sig i annat land och sedan jobba i Sverige. Förslag på detta är
              på väg.
            </seg>
          </u>
          <u>
            <seg>
              Åkerinäringen har också välkomnat alla dessa förslag.
            </seg>
          </u>
          <u>
            <seg>
              Herr talman! Trots allt det vi gjort, gör och kommer att göra
              vill oppositionen ha sex tillkännagivanden och sex nya utredningar
              på sådant som redan är gjort eller på gång.
            </seg>
          </u>
          <u>
            <seg>
              Man vill ha en ny utredning om böter, trots att detta, som jag
              beskrev tidigare, redan är på väg.
            </seg>
          </u>
          <u>
            <seg>
              Man vill ha en ny utredning om beställaransvar, trots att beställaransvaret
              redan är infört och håller på att utvärderas.
            </seg>
          </u>
          <u>
            <seg>
              Man vill ha ny utredning om klampning, trots att förslaget redan
              är utrett och klart för beslut och på väg till kammaren.
            </seg>
          </u>
          <u>
            <seg>
              Man vill införa krav på tillgång till frakthandlingar i lastbilen,
              trots att det redan finns med bland våra förslag. Socialdemokraternas
              förslag strider dessutom mot EU-direktiven.
            </seg>
          </u>
          <u>
            <seg>
              Man vill ha ökat samarbete mellan myndigheter, trots att detta
              redan pågår.
            </seg>
          </u>
          <u>
            <seg>
              Man vill ha utredningar om hårdare tag mot falska F-skattare
              med mera. Detta arbete pågår redan, och förslag är på väg från
              branschgruppen och Skatteverket.
            </seg>
          </u>
          <u>
            <seg>
              Man vill ha utredningar om cabotagestopp, trots att det skulle
              drabba våra företag och arbetstillfällen mycket hårt om vi ensidigt
              skulle införa ett sådant i Sverige.
            </seg>
          </u>
          <u>
            <seg>
              Man vill utreda Hollandsmodellen, trots att inget annat land
              i EU inför sådana villkor. Vi behöver gå i takt med övriga Europa
              när det gäller regler och lagar. Vi ska gå i takt som Danmark,
              Tyskland och Finland. Vi ska inte ha särlagstiftning i vårt land.
            </seg>
          </u>
          <u>
            <seg>
              Herr talman! Man kan ju undra var Socialdemokraterna, Miljöpartiet,
              Vänsterpartiet och Sverigedemokraterna varit de senaste två åren
              eftersom man helt har missat vad som är gjort och vad som är på
              gång när det gäller yrkestrafiken. Man kräver nya utredningar
              och nya förslag när en del redan är infört och andra delar är
              på väg till beslut.
            </seg>
          </u>
          <u>
            <seg>
              Vill oppositionen bara fördröja och försena våra beslut av rent
              taktiska politiska skäl? Det är i så fall mycket allvarligt för
              vår åkerinäring och våra svenska företag.
            </seg>
          </u>
          <u>
            <seg>
              När Alliansen redan har tagit tag i frågorna, utrett dem, infört
              en del och förberett annat för beslut i kammaren vaknar oppositionen
              och begär genom sex tillkännagivanden här i dag sex nya utredningar.
              Det är så dags att vakna nu!
            </seg>
          </u>
          <u>
            <seg>
              Sveriges åkerinäring och våra företag behöver inte fler utredningar.
              De behöver beslut på det som är utrett och klart.
            </seg>
          </u>
          <u>
            <seg>
              Det är inte nog med att man vill utreda och försöka fördröja
              de beslut som är på väg. Man vill dessutom införa nya skatter
              på våra åkerier och företag här i landet. Vänsterpartierna vill
              införa vägskatter på drygt 4 miljarder per år. De vill höja bränsleskatterna,
              och de vill minska längden och tyngden på våra lastbilar.
            </seg>
          </u>
          <u>
            <seg>
              SD vill till och med fördyra alla transporter över gränserna
              och föreslår att den lastbil som kommer till Sverige med last
              omedelbart ska vända utan att ta med last tillbaka. Det betyder
              att leveranser till svenska företag blir dubbelt så dyra som tidigare.
              Hur tänkte man här? Eller snarare: Tänkte man alls?
            </seg>
          </u>
          <u>
            <seg>
              Alliansen vill ha ordning och reda på våra vägar och har lagt
              fram förslag om detta som jag redovisade innan. Vi vill inte ha
              några nya vägskatter, men vi vill ha en laglig cabotagetrafik.
              Vi vill också ha både längre och tyngre lastbilar. Det sparar
              miljön och fraktkostnaderna för våra företag och ökar konkurrensmöjligheten
              för våra åkerier och företag.
            </seg>
          </u>
          <note type="speaker">
            Anf. 40 ANNIKA LILLEMETS (MP):
          </note>
          <u>
            <seg>
              Herr talman! Jag vill börja med att klargöra att vi i Miljöpartiet
              anser att lastbilstrafiken måste minska. Gods ska inte köras runt
              i onödan. Som en parentes kan jag säga att en stor del av handeln
              är med likvärdiga produkter. Ett exempel att tänka på är att nog
              är det en ohållbar världsordning när kakor skickas kors och tvärs
              över världen i stället för att man byter recept med varandra.
            </seg>
          </u>
          <u>
            <seg>
              För att återgå till ämnet ska det gods som ändå fraktas naturligtvis
              i största möjliga utsträckning fraktas på ett klimatsmart sätt,
              vilket inte är fallet nu. Det krävs kraftfulla styråtgärder för
              att föra över gods från väg till järnväg och sjöfart, och vägtransporter
              ska som alla andra transportslag betala för de miljöskador de
              orsakar. Så är det inte i dag, och det vill vi gröna rätta till.
            </seg>
          </u>
          <u>
            <seg>
              Med det sagt vill jag understryka hur viktigt det är att de lastbilstransporter
              som ändå görs utförs på ett sätt som inte medför onödiga trafikfaror
              eller rovdrift av människor.
            </seg>
          </u>
          <u>
            <seg>
              Sjysta villkor i yrkestrafiken handlar alltså såväl om trafiksäkerhet
              och att människor inte ska utnyttjas av arbetsgivare eller uppdragsgivare
              som om miljön. När priset på lastbilstransporter, som redan är
              för billigt jämfört med järnvägstransporter med tanke på miljön,
              dumpas ytterligare genom att oseriösa aktörer väljer att inte
              följa lagar och avtal riskerar vi att ännu mer gods går över på
              väg, i ett läge där klimatkrisen blir allt mer akut.
            </seg>
          </u>
          <u>
            <seg>
              Ingen ska utnyttjas och arbeta för usel lön och under usla och
              farliga villkor. Ingen som är ute och åker på vägarna ska behöva
              riskera att möta en lastbil i dåligt skick där en stressad, pressad,
              jagad och utsliten chaufför som inte fått sova tillräckligt länge
              sitter bakom ratten. Men det är tyvärr alltför vanligt.
            </seg>
          </u>
          <u>
            <seg>
              Så kan det inte få fortsätta. Seriösa och ansvarstagande företag
              ska inte riskera att konkurreras ut av andra som inte drar sig
              för att hänsynslöst utnyttja chaufförer och tumma på säkerheten
              i sin iver att tjäna så mycket som möjligt.
            </seg>
          </u>
          <u>
            <seg>
              De förslag som nu äntligen kommer från regeringen och i utredningar
              är inte tillräckliga för att få bukt med problemen i yrkestrafiken.
            </seg>
          </u>
          <u>
            <seg>
              Miljöpartiets förslag för att komma till rätta med olaglig cabotagetrafik
              är att införa kilometerskatt på lastbilar. Det kommer att skapa
              jämlika villkor för hela näringen, både svenska och utländska
              aktörer, och vi hoppas kunna införa den under nästa mandatperiod.
              Då kan vi också minska problemet med halvtomma lastbilar som kör
              långa sträckor.
            </seg>
          </u>
          <u>
            <seg>
              I de tillkännagivanden till regeringen vi vill ge i dag i det
              betänkande vi nu diskuterar vill vi gå längre på flera andra områden,
              till exempel vad gäller beställaransvar och bättre villkor inom
              yrkestrafiken. Vi har en högre ambitionsnivå än regeringen.
            </seg>
          </u>
          <u>
            <seg>
              Självklart kan fler goda förslag komma fram i de utredningar
              – och därefter remisser – som äntligen görs, utöver det vi nu
              föreslår, och vi välkomnar sådana.
            </seg>
          </u>
          <u>
            <seg>
              Herr talman! Regelverken måste utformas så att de uppmuntrar
              ansvarstagande. En skärpning av beställaransvaret är därför angeläget.
              Det skulle kunna göra stor skillnad. Visserligen har redan nu
              den som köper en transport ansvar för att kontrollera att den
              transport som beställs ska gå att utföra på ett lagligt sätt.
              Men regelverket är för otydligt, vilket leder till att åklagare
              och domstolar i praktiken har svårt att utkräva ansvar.
            </seg>
          </u>
          <u>
            <seg>
              Sveriges Åkeriföretag har tagit ett lovvärt initiativ, Fair Transport,
              som innebär att de som är medlemmar undertecknar att de kommer
              att följa ett antal åtaganden som handlar om trafiksäkerhet, miljöhänsyn
              och ansvar när det gäller det egna företagandet. Visst är det
              bra och ett steg i rätt riktning för att hjälpa transportköparna
              att göra bra val, men det räcker inte.
            </seg>
          </u>
          <u>
            <seg>
              Allianspartierna nöjer sig med detta och med hur det är i dag,
              men vi anser att beställaransvaret bör skärpas så att både de
              som köper transporter och de speditörer som förmedlar dem ska
              vara skyldiga att säkerställa att upphandlingen inte leder till
              farlig arbetsmiljö, oskäliga arbetsvillkor, ökade risker till
              men för säkerhet och miljö och så vidare samt att det inte sker
              några överträdelser av cabotagebestämmelserna eller förekommer
              olaga yrkesmässig trafik.
            </seg>
          </u>
          <u>
            <seg>
              För att transportköparna ska kunna få en uppfattning om vad som
              är en rimlig kostnad för en sjyst transport behövs beräkningsunderlag,
              och det vill vi att man ska ta fram. Det ska vara lätt att göra
              rätt för sig.
            </seg>
          </u>
          <u>
            <seg>
              Herr talman! Låt mig också ta upp en annan fråga, villkoren i
              yrkestrafiken. Redan för nästan ett år sedan, i maj 2013, riktade
              riksdagen ett tillkännagivande till regeringen om att se över
              möjligheten att utreda införandet av en modell i Sverige som liknar
              den som finns i Holland. Där finns sedan 35 år tillbaka en lag
              som syftar till att stävja problemen med en ökad andel falska
              egenföretagare och oseriösa bemanningsföretag.
            </seg>
          </u>
          <u>
            <seg>
              Lagen, som beskrivs i betänkandet, går i grova drag ut på att
              åkerier endast får använda sig av fast anställd personal med sjysta
              villkor, med undantag för arbetstoppar då dispens kan ges för
              att anlita arbetskraft via certifierade bemanningsföretag.
            </seg>
          </u>
          <u>
            <seg>
              Principerna för detta system är väl värda att inspireras av även
              i Sverige, för vi har stora problem. Därför upprepar vi även i
              år att vi vill se en utredning av hur något liknande skulle kunna
              införas i Sverige. Självklart skulle detta inte innebära att riktiga
              egenföretagare inte skulle kunna verka i branschen.
            </seg>
          </u>
          <u>
            <seg>
              Herr talman! När något åkeri eller någon förare bryter mot lagar
              och förordningar måste de stoppas, och påföljderna måste vara
              effektiva. Här behövs en tydligare och fastare inriktning än vad
              som föreslås av regeringen och Transportstyrelsen. Jag vill kort
              nämna några saker.
            </seg>
          </u>
          <u>
            <seg>
              Bötes- och sanktionsbelopp måste vara höga nog för att verkligen
              avskräcka från överträdelser. Vi måste ha det tillräckligt högt
              så att vi får verklig effekt. Den sanktionsavgift på 20 000 kronor
              som föreslås för överträdelser mot kör- och vilotider räcker till
              exempel inte.
            </seg>
          </u>
          <u>
            <seg>
              Polisen måste också få bättre möjligheter att stoppa fordon och
              hålla kvar dem när ägare eller förare systematiskt begår allvarliga
              trafikbrott. Klampning är, rätt utformad, en effektiv metod, men
              den polis som stoppar ett fordon bör få ta beslut om att göra
              det. Och om det behövs bör fordonet kunna hållas kvar längre än
              de 24 timmar som nu är aktuellt.
            </seg>
          </u>
          <u>
            <seg>
              Inte minst är det naturligtvis jätteviktigt att trafikfarliga
              fordon inte ska kunna köras vidare. Här i Sverige har vi mycket
              att lära av andra europeiska länder vad gäller de här sakerna.
            </seg>
          </u>
          <u>
            <seg>
              Jag vill understryka att det är viktigt att konkurrens sker på
              lika villkor och att alla aktörer följer reglerna. Det innebär
              naturligtvis att alla behandlas lika i alla avseenden och att
              det inte görs skillnad på åkeriföretag och förare med hemvist
              i Sverige eller utomlands.
            </seg>
          </u>
          <u>
            <seg>
              Slutligen vill jag ännu en gång understryka hur viktigt Miljöpartiets
              förslag att införa kilometerskatt för lastbilstransporter är.
              Då kan vi komma åt det här och skapa jämlika villkor för hela
              näringen, både svenska och utländska aktörer.
            </seg>
          </u>
          <u>
            <seg>
              Sammanfattningsvis finns det alltså all anledning att vidta åtgärderna
              i tillkännagivandena för att förbättra situationen inom yrkestrafiken,
              något som är väldigt angeläget. Vi har ingen tid att förlora.
            </seg>
          </u>
          <note>
            Jag avslutar med att yrka bifall till förslaget i betänkandet
            med undantag för punkt 9 där jag yrkar bifall till reservation
            7.
          </note>
          <note type="speaker">
            Anf. 41 LARS TYSKLIND (FP):
          </note>
          <u>
            <seg>
              Herr talman! Jag vill börja med att instämma i Sten Berghedens
              anförande. Där sades mycket klokt.
            </seg>
          </u>
          <u>
            <seg>
              I dag har vi återigen ett betänkande som behandlar ett antal
              motionsyrkanden från den allmänna motionstiden 2013. Det genomgående
              temat, som är väldigt relevant, är hög efterlevnad av regelverken
              inom yrkestrafiken.
            </seg>
          </u>
          <u>
            <seg>
              Jag yrkar bifall till punkterna 2, 7 och 9 samt avslag på övriga
              punkter och på reservation 7 i betänkandet. Som folkpartist står
              jag naturligtvis bakom samtliga reservationer där Folkpartiet
              är med men nöjer mig med att yrka bifall till reservation 5.
            </seg>
          </u>
          <u>
            <seg>
              Folkpartiets utgångspunkt är inte unik, men den är glasklar.
              Det ska alltid löna sig att följa regelverket, även vid yrkesmässiga
              godstransporter. Det låter som en självklarhet, och det kan vi
              nog hålla med om att det är. Naturligtvis gäller också motsatsen
              att det måste vara stor risk att bli upptäckt och medföra kännbara
              sanktioner om man inte följer regelverket.
            </seg>
          </u>
          <u>
            <seg>
              Med andra ord: En väl fungerande vägtransportmarknad kräver tydliga
              och kontrollerbara regler som ger förutsättningar för en sund
              och neutral konkurrens. Det betyder inte att alla ska konkurrera
              med samma produkt, utan jag tror att man kommer att konkurrera
              med både kvalitet och pris och att det är olika aktörer som gör
              olika saker.
            </seg>
          </u>
          <u>
            <seg>
              Herr talman! Låt oss också slå fast att det finns problem inom
              dagens yrkestrafik och att de måste lösas. Sten Bergheden talade
              föredömligt om många av de lösningarna, och jag kommer säkert
              att upprepa en del av dessa.
            </seg>
          </u>
          <u>
            <seg>
              Frågan är definitivt inte ny här i kammaren, och vi känner nog
              frustration lite till mans över att processerna tar lite tid.
              Men en process måste få ta tid om vi ska få bra lösningar på plats.
            </seg>
          </u>
          <u>
            <seg>
              En bra utgångspunkt för Folkpartiet och Alliansen i övrigt –
              och jag utgår från att det även gäller den samlade oppositionen
              – är den uppföljning som vi i trafikutskottet själva gjorde, som
              hette Tillsynen av yrkesmässiga godstransporter på väg , och som
              vi enigt ställde oss bakom 2012.
            </seg>
          </u>
          <u>
            <seg>
              En bra sammanfattning och slutsats av den rapporten var att tillsynen
              av lastbilstransporter behöver bli bättre och effektivare men
              också att själva regelverket måste ses över. Det handlar om bättre
              samverkan mellan myndigheter och mellan myndigheter och åkeribranschen
              men också om ett effektivare sanktionssystem vid regelbrott. Som
              jag sade tidigare måste det kosta att inte följa regelverket.
            </seg>
          </u>
          <u>
            <seg>
              Jag känner det som att trafikutskottets uppföljningsrapport hade
              ganska stor betydelse i sammanhanget. Regeringen svarade omgående
              i mars 2012 upp mot detta och tog ett första steg när man gav
              Transportstyrelsen och Rikspolisstyrelsen i uppdrag att göra en
              uppföljning och analys av regelefterlevnaden inom yrkestrafiken
              på väg.
            </seg>
          </u>
          <u>
            <seg>
              Det var ett startskott, där regeringen inledde ett omfattande
              arbete med en tydlig ambition att målmedvetet och konsekvent jobba
              för att rätta till bristande regelefterlevnad inom yrkestrafiken
              och inte minst skapa konkurrensneutralitet på våra vägar.
            </seg>
          </u>
          <u>
            <seg>
              Trots att det arbetet var på gång gjorde ett enigt utskott ett
              tillkännagivande i maj 2013. Vi tyckte för vår del att det kändes
              lite överflödigt, men vi tyckte ändå att vi då kunde ställa oss
              bakom det, för att trycka på i frågan.
            </seg>
          </u>
          <u>
            <seg>
              I slutet av maj, bara åtta dagar senare, gav regeringen Transportstyrelsen
              ett bredare uppdrag att göra fördjupade analyser av regelefterlevnad
              inom yrkestrafiken, konkurrensvillkor i ett bredare perspektiv
              och problem med så kallade cabotagetransporter. I uppdraget ingick
              också att man skulle lämna förslag på åtgärder för att lösa de
              problem som identifierades.
            </seg>
          </u>
          <u>
            <seg>
              I åtminstone en reservation sägs det att det krävs mer myndighetssamverkan.
              Men man kan konstatera att uppdraget genomfördes i samverkan med
              Rikspolisstyrelsen, Polismyndigheterna i Västra Götaland, Skåne,
              Stockholm, Västerbotten och Norrbotten, Åklagarmyndigheten, Sveriges
              Åkeriföretag, Transportarbetareförbundet, Transportindustriförbundet
              och företrädare för Transportgruppen. Även andra myndigheter och
              intressenter medverkade, bland annat Skatteverket. Kritiken att
              det inte finns någon samverkan känns lite överflödig i det sammanhanget.
            </seg>
          </u>
          <u>
            <seg>
              Uppdraget redovisades den 28 februari 2014, för knappt sju veckor
              sedan. I den rapporten från Transportstyrelsen fanns det tre delredovisningar:
            </seg>
          </u>
          <note>
            Rapporten skickades omgående på remiss. Remissvaren för delredovisning
            2 och 3 skulle komma in till Näringsdepartementet senast den 27
            mars 2014, och jag utgår från att de redan har kommit in. Beträffande
            den första delen, om hindrande av färd, skulle svaren vara inne
            senast den 28 april. I dag har vi den 16 april. Det är alltså
            deadline om tolv dagar.
          </note>
          <u>
            <seg>
              Herr talman! Konkret handlar det nu bland annat om att vi ska
              ha en proposition i början av juni om arbetsfördelningen mellan
              bilinspektörer och poliser för att höja effektiviteten i övervakningen
              av den yrkesmässiga trafiken. Det är för att utnyttja den personal
              och kompetens som finns på ett bättre sätt.
            </seg>
          </u>
          <u>
            <seg>
              Det handlar också om att utvärdera arbetet med att koncentrera
              yrkestrafikärenden till åklagarmyndigheten i Karlskrona och Östersund
              – om det försök som har varit ska fortsätta.
            </seg>
          </u>
          <u>
            <seg>
              Det gäller också att utifrån EU:s regelverk förtydliga vilka
              krav på dokumentation som krävs för att visa att en cabotagetransport
              är legal. Vi ska följa de EU-regelverk som finns, precis som Sten
              Bergheden framhöll.
            </seg>
          </u>
          <u>
            <seg>
              Vi ska diskutera att införa sanktionsavgifter i stället för böter.
              Det blir omvänd bevisbörda på det sättet. Man ska också höja beloppen.
            </seg>
          </u>
          <u>
            <seg>
              Det finns förslag från Transportstyrelsen den 28 februari om
              en ny lag om åtgärder vid hindrande av fortsatt färd, inklusive
              klampning, som är den mest genomgripande åtgärden. Där finns det
              som sagt remisstid fram till den 28 april.
            </seg>
          </u>
          <u>
            <seg>
              Infrastrukturministern har också meddelat att avsikten är att
              lägga fram en proposition inom det här området före utgången av
              mandatperioden, för att det ska bli ett ikraftträdande inom ett
              år.
            </seg>
          </u>
          <u>
            <seg>
              Det finns mer att tillägga om detta. Vi har också hört mer tidigare
              från Sten Bergheden. Men jag nöjer mig med detta i det här sammanhanget.
            </seg>
          </u>
          <u>
            <seg>
              Herr talman! Jag tycker att vi kan enas om att det pågår en mycket
              bred beredningsprocess och att den de facto är väldigt skyndsam
              för närvarande. I ljuset av detta ter sig dagens betänkande något
              märkligt.
            </seg>
          </u>
          <u>
            <seg>
              Jag kan konstatera att det verkar som om oppositionen helt blundar
              för den process som pågår och att Socialdemokraterna i samverkan
              med Sverigedemokraterna och övriga två oppositionspartier bildar
              en majoritet som vill göra hela sex tillkännagivanden till regeringen.
              Jag tycker att det är inflation i tillkännagivanden, och då känns
              det inte riktigt seriöst. Många öppna dörrar slås faktiskt in
              här. Man kräver saker och ting som redan pågår.
            </seg>
          </u>
          <u>
            <seg>
              Vi gick miste om Socialdemokraternas syn på frågan i början på
              debatten, eftersom Socialdemokraternas talesman inte var på plats
              då, och det skulle vara bra om någon från oppositionen kan förklara
              vad regeringen konkret ska göra mer än att jobba vidare på det
              sätt som man nu gör. Vilken effekt ska tillkännagivandet ha på
              arbetet? Eller är det rent av så att regeringen egentligen kan
              lägga de nya tillkännagivandena åt sidan och jobba vidare, så
              löser det sig självt? Är det så oppositionen ser på detta?
            </seg>
          </u>
          <u>
            <seg>
              Jag skulle snarare vilja påstå – utan att darra speciellt mycket
              på manschetten – att det intensiva beredningsarbete som pågår
              närmast störs av om regeringen måste göra något annat och att
              det kommer att försena processen. Det tror jag inte att någon
              vill. Jag utgår från att inte heller oppositionen har några som
              helst ambitioner att fördröja den process som nu pågår. Som jag
              började med att säga handlar det om att vi måste ha en god regelefterlevnad
              och att det ska vara lätt att göra rätt, att det ska kosta rejält
              om man gör fel och att det ska vara lätt att bli avslöjad.
            </seg>
          </u>
          <u>
            <seg>
              Herr talman! Som en slutkläm vill jag nämna att jag tycker att
              det initiativ som har tagits inom branschen, det som kallas Fair
              Transport, är en viktig del. Det är som en konsumentupplysning.
              Beställaransvar är naturligtvis viktigt, men det är också viktigt
              att en beställare vet var det går att beställa en kvalitetsprodukt,
              och då måste man deklarera den produkten. Jag tycker att det är
              ett alldeles utmärkt initiativ från branschen att man gör på det
              sättet.
            </seg>
          </u>
          <note type="speaker">
            Anf. 42 ANDERS ÅKESSON (C):
          </note>
          <u>
            <seg>
              Herr talman! I början av förra veckan, måndag och tisdag, var
              jag tillsammans med andra riksdagsledamöter, företrädare för Regionförbundet
              i Kalmar län och Trafikverket i södra Sverige på en resa i de
              två baltiska länderna Lettland och Litauen. Syftet med resan var
              att studera handelsförutsättningar. Analyser som Trafikverket
              gjorde i en tidigare kapacitetsutredning och en regional rapport
              från OECD förutspår båda kraftigt ökad handel i östvästlig riktning
              och att den förutsätter kraftigt ökade faciliteter för att södra
              Sverige ska klara det. Den ökade handeln kommer att ske över södra
              Östersjön och kommer att knyta ihop Asien, Europa och Amerika.
              Det var syftet med och bakgrunden till resan.
            </seg>
          </u>
          <u>
            <seg>
              Syftet var också att studera konkreta förutsättningar med hamnar,
              rederier, speditörer och kombiterminaler i södra Östersjörummet.
              Drivkraften bakom relationen är givetvis att det går 25–30 dagar
              snabbare att förflytta en vara från Asien till Europa med tåg
              än att skicka den med båt runt hela världen. Syftet är i förlängningen
              att vi vet att utökad handel och samverkan mellan grannfolk, som
              fram tills nyligen varit åtskilda av kalla krigets järnridå, är
              väldigt bra. Vi vet också att strukturerna, inte minst i transportinfrastrukturen
              från kalla krigets och järnridåns dagar, fortfarande härskar och
              markerar alla dessa länders geografi.
            </seg>
          </u>
          <u>
            <seg>
              Resan planerades och initierades redan hösten 2013. Då var det,
              utöver fysiska hinder, kanske mer fråga om att få ryssarna att
              sluta trilskas med tullar och byråkrati. Men det var likväl hoppfullt
              hösten 2013. Då kunde man nämligen fira det första direktgodståget
              mellan Kina och Centraleuropa, i DB Schenkers regi. Det var möjligt,
              och det fanns en koppling.
            </seg>
          </u>
          <u>
            <seg>
              Nu, våren 2014, är situationen självklart en helt annan med ett
              krigshot hängande över såväl de baltiska länderna som deras grannländer.
              Oron för framtiden, för deras bestående frihet att som självständiga
              stater vid Östersjöns strand i fredlig samverkan utvecklas genom
              handel och utbyte med sina grannländer, låg hela tiden under ytan
              i våra samtal. Behovet av utbyte, kontakt och gemensam framtidsplanering
              underströks gång på gång. Det behovet var större än någonsin.
              De konkreta förutsättningarna för godståg via Vitryssland, Ukraina,
              Kazakstan var för ögonblicket kanske inte så stora.
            </seg>
          </u>
          <u>
            <seg>
              Sammanfattningsvis är det logiskt att Sverige som är ett av världens
              mest handelsberoende och exportberoende länder och ekonomier söker
              vägar för ökad handel och ökat utbyte med grannländer i öst, väst
              och syd. Handel, utbyte och export betyder välfärd och välstånd
              i vårt land och för dem vi handlar med.
            </seg>
          </u>
          <u>
            <seg>
              Som en följd av denna ökade handel och detta ökade utbyte med
              andra länder och andra folk kommer vi säkert att se fler transporter
              och fler främmande registreringsskyltar och förare av dessa transporter
              i vårt land, inte färre.
            </seg>
          </u>
          <u>
            <seg>
              Kontrasten till vad en utskottsmajoritet bestående av Socialdemokraterna,
              Sverigedemokraterna, Vänstern och Miljöpartiet försöker uppnå
              i detta betänkande blir då väldigt skarp. På punkt efter punkt
              läser jag in uttryck för protektionism och slutenhet. Det är punkter
              som jag som centerpartist och vi som alliansföreträdare å det
              bestämdaste reserverar oss emot.
            </seg>
          </u>
          <u>
            <seg>
              Självklart ska vi ha ordning och reda i utförandet av våra transporter.
              Men att i förklädnad av att vilja ha ordning och reda direkt motverka
              handelsutbyte, gränsövergång, samarbete och kontakt med andra
              människor – det är en kontakt som i förlängningen leder till bättre
              social utveckling i våra grannländer – är inte acceptabelt. Det
              finns skäl att påminna oss alla om att en utlandsregistrerad bil
              eller en förare från ett annat land i Sverige inte per automatik
              betyder att det sker ett brott mot ett regelverk.
            </seg>
          </u>
          <u>
            <seg>
              En majoritet i utskottet har valt att rikta sex tillkännagivanden
              till regeringen. Som företrädare för Centerpartiet och Alliansen
              har vi valt att reservera oss mot samtliga dessa. Orsakerna för
              det har Sten Bergheden och Lars Tysklind utvecklat väl. Låt mig
              kort redogöra för ett par skäl till.
            </seg>
          </u>
          <u>
            <seg>
              När det gäller tillsyn och kontroll och samordnade åtgärder för
              en sund konkurrenssituation för åkerinäringen finns det sedan
              flera år en etablerad policygrupp mot svartarbete och marknadsstörande
              konkurrensvillkor i branschen. Det är en grupp där Skatteverket,
              Transportgruppen, Sveriges Åkeriföretag, Svenska Taxiförbundet,
              Sveriges Trafikskolors Riksförbund, Sveriges Möbeltransportörers
              förbund, Svenska Transportarbetareförbundet, Unionen, Transportstyrelsen
              och Ekobrottsmyndigheten ingår. Där pågår ett arbete. Det finns
              skäl att erinra om att det pågår många olika samverkansinsatser
              för att stärka kontrollen av den tunga yrkestrafiken.
            </seg>
          </u>
          <u>
            <seg>
              Vi kan utöver det konstatera att det pågår en remissbehandling
              av Transportstyrelsens nyligen presenterade utredning i vilken
              det föreslås mycket kraftfulla åtgärder för att stärka denna kontrollverksamhet.
              Några av dem redogjorde Sten Bergheden för. Mot bakgrund av detta
              ställer vi oss frågande till varför Socialdemokraterna, Sverigedemokraterna,
              Miljöpartiet och Vänsterpartiet finner anledning att gemensamt
              presentera förslag som innebär att riksdagen i detta skede ska
              föregripa en pågående process. Vi anser att detta agerande är
              mycket olyckligt. Det finns risk för att det kommer att motverka
              sitt syfte då de intensiva beredningsarbeten som nu pågår i Regeringskansliet
              kan komma att försinkas. Och själva införandet av alla dessa angelägna
              ändringar och förstärkningar av regelverket, som alla efterfrågar,
              kan komma att försenas.
            </seg>
          </u>
          <u>
            <seg>
              I fråga om beställaransvaret finns det verkligen skäl att framhålla
              det utvecklingsarbete som branschorganisationen Sveriges Åkeriföretag
              har initierat och som har fått namnet Fair Transport. För att
              få delta i Fair Transport skriver medlemmarna i Sveriges Åkeriföretag
              under på att följa ett antal åtaganden som handlar om trafiksäkerhet,
              miljöhänsyn och ansvar när det gäller det egna företagandet. Ett
              viktigt syfte med initiativet är bland annat att underlätta för
              den som köper en transport att göra rätt och göra ett bra val
              utifrån att de ska kunna erbjudas kvalitetssäkrade transporttjänster.
              Det är självklart köparens och beställarens ansvar. Då måste det
              vara möjligt att göra rätt och att göra rätt för sig.
            </seg>
          </u>
          <u>
            <seg>
              Utifrån den redogörelse som nyligen lämnades av Sveriges Åkeriföretag,
              Transportarbetareförbundet och Transportindustriförbundet till
              trafikutskottet kan vi konstatera att de förslag till åtgärder
              som Socialdemokraterna, Sverigedemokraterna, Miljöpartiet och
              Vänsterpartiet gemensamt förespråkar för att skärpa beställaransvaret
              är betydligt mer långtgående än vad som efterfrågas av de berörda
              branschorganisationerna och arbetsmarknadens parter.
            </seg>
          </u>
          <u>
            <seg>
              Avslutningsvis vill jag påminna om att den del av Transportstyrelsens
              utredning om regelefterlevnaden inom yrkestrafiken på väg som
              avser beställaransvar gick ut på remiss den 28 februari i år och
              att remisstiden löpte ut en månad senare, alltså i slutet på mars.
              Det finns anledning att, här i riksdagens kammare, påminna om
              att vi inte gör en remissbehandling för skojs skull i det här
              landet. Det ingår som en del i en väl etablerad utredningstradition,
              och detta görs för att organisationer, myndigheter och andra intressenter
              som på något sätt berörs av en utredning ska ges möjlighet att
              lämna sina synpunkter. Ett viktigt syfte med att inhämta synpunkter
              från olika parter på utredningsförslagen är att dessa noggrant
              ska kunna beaktas och resultera i ett mycket väl underbyggt beslutsunderlag
              inför kommande avgöranden på politisk nivå i Sveriges riksdag.
            </seg>
          </u>
          <u>
            <seg>
              När vi väl fattar beslut om en lag ska alla ha haft en chans
              att lämna kloka och väl avvägda synpunkter. Så brukar vi göra
              i vårt land, men så ska vi uppenbarligen inte göra längre enligt
              en utskottsmajoritet bestående av socialdemokrater, sverigedemokrater,
              miljöpartister och vänsterpartister.
            </seg>
          </u>
          <u>
            <seg>
              Herr talman! Man skulle kunna påstå att det är ett rent oansvarigt
              sätt att föregripa en pågående lagstiftningsprocess.
            </seg>
          </u>
          <u>
            <seg>
              För tids vinnande yrkar jag bifall endast till reservation nr
              5 i detta betänkande. Men jag står självklart bakom Centerpartiets
              och Alliansens reservationer. Förutom det yrkar jag alltså bifall
              till förslaget i betänkandet.
            </seg>
          </u>
          <note type="speaker">
            Anf. 43 LARS OHLY (V):
          </note>
          <u>
            <seg>
              Herr talman! Det låter på regeringspartierna, i det här fallet
              oppositionen i riksdagen, som om det här bara är för att jäklas.
              Som om majoriteten i trafikutskottet hittat på det här för att
              de vill vara lite taskiga. Allting är ju så bra, allting är på
              gång, allting håller på att hända.
            </seg>
          </u>
          <u>
            <seg>
              Det hade varit en rimlig argumentation om regeringen varit nytillträdd.
              Om vi hade haft val i höstas och Alliansen hade satt i gång massor
              med saker – projektgrupper, utredningar, uppdrag till Transportstyrelsen
              – då hade det varit okej att säga att det är lite snabbt att utvärdera
              frågan inom ett halvår, att det är lite för tidigt att säga att
              det inte duger. Men det har inte gått ett halvår sedan regeringen
              tillträdde. Det har gått sju och ett halvt år.
            </seg>
          </u>
          <u>
            <seg>
              Problemen är inte nya. Det som pågår på svenska vägar i form
              av oseriösa arbetsgivare som utnyttjar personal till usla villkor,
              som därigenom håller på att konkurrera ut seriösa företagare och
              som dessutom riskerar säkerheten på våra vägar är inget nytt problem.
              Det uppstod inte förra året. Regeringen har alltså haft lång tid
              på sig.
            </seg>
          </u>
          <u>
            <seg>
              Då säger regeringspartierna att tillkännagivandena uttrycker
              misstroende mot regeringen. Ja, det är helt rätt. Det är meningen
              med våra tillkännagivanden. Vi är inte nöjda. Jag misstror er
              inte, Sten Bergheden, Lars Tysklind och Anders Åkesson, när ni
              säger att ni verkligen vill bekämpa oseriösa företag inom transportbranschen.
              Jag misstror er inte när ni säger att ni egentligen inte tycker
              att det är bra, men ni fastnar i ett försvar av en regering som
              inte har gjort någonting. Därigenom gör inte heller ni någonting,
              utan ni låter saker bero för det är ju på gång; det finns en projektgrupp.
            </seg>
          </u>
          <u>
            <seg>
              För oss är det ganska tydligt att det här är en fråga som vi
              måste uppmärksamma från riksdagens sida eftersom vi ser att regeringen
              inte har levererat. Det har inte hänt någonting.
            </seg>
          </u>
          <u>
            <seg>
              Det finns en motsättning här som naturligtvis beror på – oberoende
              av om man tillhör ett regeringsparti eller inte – att ni är lojala
              med er regering. Det kan jag förstå. Det är rimligt. Tyvärr leder
              det till att de oseriösa företagen applåderar era reservationer,
              inte majoritetens förslag. De oseriösa företagen vill gärna att
              era reservationer ska få genomslag, inte utskottets förslag till
              beslut. Skälet till det är självklart; därigenom kan man fortsätta
              att rulla på frågorna och fortsätta att agera på ett sätt som
              inte leder till några genomgripande förändringar.
            </seg>
          </u>
          <u>
            <seg>
              På sex olika punkter har vi i majoriteten formulerat vad vi anser
              att regeringen har underlåtit att göra och vad vi anser att regeringen
              måste göra för att komma till rätta med problemen på de svenska
              vägarna. Det är naturligtvis inga universalmedel. Det är inte
              heller så att de sex tillkännagivandena i sig direkt kommer att
              innebära förbättringar. Men våra förslag uttrycker en mycket stark
              frustration med en regering som i sju och ett halvt år stillatigande
              sett på och i sju och ett halvt år låtit problemen förvärras.
            </seg>
          </u>
          <u>
            <seg>
              Är det bara frustration? Nej, det finns i dessa förslag en hel
              del i sak som skulle innebära förbättringar. Dessutom leder det
              till att någonting görs, att man inte stillatigande sitter och
              säger att det är på gång, vilket man gjort så länge. Det sätter
              regeringen under lupp. Det sätter lite fart på en regering som
              så uppenbart inte bryr sig särskilt mycket om ifall de oseriösa
              företagen fortsätter att verka.
            </seg>
          </u>
          <u>
            <seg>
              Det finns också en annan skillnad mellan majoriteten och regeringspartierna
              i den här frågan. Det är synen på EU. Europeiska unionen är visserligen
              mäktig, och genom medlemskapet är vi i alldeles för stor utsträckning
              bundna av beslut som fattas i EU, men att vara så undfallande
              att man inte ifrågasätter fattade beslut som leder till oacceptabla
              konsekvenser på svensk arbetsmarknad och på svenska vägar är lite
              väl illavarslande.
            </seg>
          </u>
          <u>
            <seg>
              Det bör väljarna kanske ha i åtanke när det snart är dags för
              EU-val. De bör kanske tänka på att här sitter en regering bestående
              av fyra partier som tycker att när EU bestämt något får vi inte
              ifrågasätta det. Nej, då ska vi inte göra någonting åt det. Nej,
              då ska vi verkligen inte arbeta för någon förändring. Det är som
              om det var fråga om Guds ord, som om det var någonting som inte
              fick ifrågasättas, som om de religiösa fundamentalisterna tagit
              över regeringspartierna och de därför säger ja och amen till allt
              som kommer från Bryssel.
            </seg>
          </u>
          <u>
            <seg>
              Så kan man inte agera, för det handlar om en verklighet, det
              handlar om politik, det handlar om att förändra det som är dåligt.
              Därför är undfallenheten gentemot Europeiska unionen slående,
              vilket framgår om man läser reservationerna. Vi accepterar inte
              det. Visst, det finns regler som måste följas, och tyvärr finns
              det ibland regler som är dåliga och som även Sverige är bundet
              av, men i det här fallet finns det mängder av exempel på att man
              kan agera.
            </seg>
          </u>
          <u>
            <seg>
              Det holländska systemet har varit uppe till diskussion lite grann.
              Jag tror att det var Lars Tysklind som nämnde det och kanske lite
              felaktigt uttryckte sig så här: Det här systemet har inte prövats
              i något europeiskt land. Jag ska kontrollera i protokollet senare
              för att se om jag hörde rätt. Nu är Holland ett europeiskt land,
              och det holländska systemet är mycket väl värt att pröva. Det
              skulle ge större befogenheter och möjligheter att ta itu med de
              problem som vi ser på yrkestrafikens område. Att bara släppa det
              för att man tror att det inte är genomförbart, utan att egentligen
              ha kontrollerat saken, är också det en underlåtenhet som inte
              är ny utan har upprepats i sju och ett halvt år.
            </seg>
          </u>
          <u>
            <seg>
              Så, mina vänner från regeringspartierna, från den borgerliga
              sidan, det här ger inte någon bra bild. Jag har inte varit med
              vare sig i behandlingen eller i justeringen av ärendet, utan jag
              har läst in mig på det i efterhand. Men jag kan säga att det inte
              är bra. Ni framstår som ganska nöjda, trots att alla som känner
              till situationen på de svenska vägarna vet att det är kaos där
              ute och att det här är ett hot mot vägtrafiken, yrkestrafiken,
              de seriösa företagen.
            </seg>
          </u>
          <u>
            <seg>
              Ni verkar nöjda. Ni verkar tro att allt kommer att lösa sig för
              allt är redan på gång, och att det som utskottsmajoriteten föreslår
              är som att slå in öppna dörrar. Det menar ni trots att alla vet
              att ni haft ansvaret i sju och ett halvt år, och trots att alla
              vet att de här problemen har funnits och förvärrats under tiden.
              Ni framstår som undfallande gentemot Europeiska unionen i stället
              för som politiska förändrare. På alla dessa tre punkter har ni
              valt en usel strategi, men det är ert val och jag ska inte ifrågasätta
              att ni till varje pris vill förhindra att riksdagen på någon punkt
              är kritisk till regeringen. Det får ni gärna göra, men det leder
              till att problemen kvarstår och förvärras på vägarna.
            </seg>
          </u>
          <u>
            <seg>
              Herr talman! Jag vill yrka bifall till reservation nr 7. Det
              är ett problem att vi har en stor brist på utbildade yrkeschaufförer.
              Den bristen är mycket större än vad utbildningsväsendet kommer
              att kunna möta under de närmaste åren. Ska vi få seriösa svenskbaserade
              företag med svenska chaufförer måste vi se till att chaufförerna
              utbildas och får den säkerhet som följer av en god och gedigen
              utbildning. Där är antalet utbildningsplatser helt avgörande.
              Uppskattningen är att det behövs 5 000 nya chaufförer per år,
              men utbildningsväsendet kommer i bästa fall att kunna prestera
              1 500 per år, vilket är långt ifrån behovet.
            </seg>
          </u>
          <note>
            Därför, herr talman, yrkar jag bifall till reservation 7 och
            i övrigt bifall till utskottets förslag.
          </note>
          <note type="speaker">
            Anf. 44 STEN BERGHEDEN (M) replik:
          </note>
          <u>
            <seg>
              Herr talman! Som Lars Ohly själv beskrev har han inte varit med
              så mycket i beredningen av arbetet utan har läst in sig i efterhand.
              Jag kan upplysa Lars Ohly om att vi har jobbat med detta i trafikutskottet
              i två och ett halvt års tid. Vi har lagt fram ett antal förslag.
              Vi har suttit med åkerinäringen och olika myndigheter för att
              komma fram till detta. Så jobbar en seriös regering för att kunna
              lägga fram seriösa förslag som har bärighet i förhållande till
              EU:s direktiv och svensk lagstiftning i övrigt, så att vi kan
              stå för dem och så att det också fungerar i praktiken.
            </seg>
          </u>
          <u>
            <seg>
              Lars Ohly säger att vi inte behöver bry oss om EU:s direktiv.
              Jag vet var Lars Ohly och hans parti står när det gäller EU. Vi
              behöver inte bry oss om någonting som EU gör, utan vi ska helst
              gå ur, enligt Lars Ohly. Tanken är lite märklig. Vi som är ett
              så exportberoende land har stor nytta av att vara med i EU och
              jobba vidare för att få bättre välstånd i detta land genom handel
              inom EU. Då är det oerhört viktigt att lastbilstrafiken och cabotagetrafiken
              fungerar i Sverige, så att vi kan göra de affärer vi behöver göra.
            </seg>
          </u>
          <u>
            <seg>
              Lars Ohly tog också upp att detta inte är några nya problem.
              Nej, ni satt i tolv år innan och brydde er inte om de här problemen.
              När vi tog tag i frågan för två och ett halvt år sedan visade
              vi att vi menar allvar med detta. Nu lägger vi fram ett antal
              förslag. Vi har gjort en hel del. Du kan läsa protokollet sedan,
              Lars Ohly, så att du blir ännu mer påläst om vad vi faktiskt har
              gjort under den här resans gång.
            </seg>
          </u>
          <u>
            <seg>
              Är det några fler regler i EU du tycker att vi kan strunta i,
              Lars Ohly? I så fall vore det bra om du redovisade det här i kammaren.
            </seg>
          </u>
          <note type="speaker">
            Anf. 45 LARS OHLY (V) replik:
          </note>
          <u>
            <seg>
              Herr talman! Jag tror att Sten Bergheden ska vara lite försiktig
              med att använda ordet seriös om han ska fortsätta med den här
              debattekniken. Det är nämligen så att jag inte på någon punkt
              sade att vi kan strunta i EU-direktiv. Jag sade tvärtom att jag
              tycker att vi tyvärr ibland är alldeles för bundna av EU-direktiv.
              Men det är riktigt att jag tycker att vi ska vara lite olydiga,
              särskilt när vi ser de tydliga effekterna, som också ibland går
              direkt emot det som EU självt säger är syftet med olika regler.
              Då ska vi påvisa det och arbeta för förändring. Vi ska visa att
              det finns andra sätt att garantera det som i grund och botten
              är väldigt bra, nämligen den fria rörligheten över gränserna.
              Vi ska kunna göra det. Då tror jag att det är bra ifall vi är
              lite seriösa och lyssnar på vad respektive parti säger.
            </seg>
          </u>
          <u>
            <seg>
              Jag har några motfrågor. Om det nu är så oseriöst att föreslå
              det utskottet säger, vilket förslag är det som skulle leda till
              försämrade villkor för svensk åkerinäring? Vilket förslag skulle
              leda till att vi fick svårare att hantera de problem som vi ser
              på svenska vägar, med oseriösa företag, utnyttjande av förare,
              regelverk som inte följs och falska F-skattsedlar? På vilket sätt
              skulle majoritetens förslag, som jag hoppas att riksdagen ställer
              sig bakom, på ett enda sätt försvåra ett seriöst arbete mot de
              här problemen, Sten Bergheden?
            </seg>
          </u>
          <note type="speaker">
            Anf. 46 STEN BERGHEDEN (M) replik:
          </note>
          <u>
            <seg>
              Herr talman! Om Lars Ohly tar sig tid att läsa in sig på den
              här frågan fullt ut och faktiskt också läser efteråt i protokollet
              från dagens debatt vad jag sade i mitt anförande kommer han att
              kunna se att jag talade om saker vi gjort på minst 23 punkter.
              Vi har lagt fram förslag, och vi har redan genomfört en hel del
              av de tidigare förslagen från utredningsgruppen när det gäller
              beställaransvar och annat. Ni talar från Vänsterns sida om att
              detta är otillräckligt och att mer måste göras, och så kommer
              ni fram till att vi ska höja böterna ännu mer. Men åkerinäringen
              vill vara med i den diskussionen; man påstår att det finns både
              bötesnivåer som är för höga och bötesnivåer som är för låga.
            </seg>
          </u>
          <u>
            <seg>
              Den andra saken är Hollandsmodellen. Åkerinäringen vill absolut
              inte ha in den modellen i Sverige, med tanke på att man har arbetstoppar
              då man tillfälligt måste anställa extra chaufförer. Det kan vara
              säsongsarbete och annat. Om er modell infördes skulle det vara
              omöjligt att ha de tillfälliga anställningarna. Åkerinäringen
              säger nej i den delen.
            </seg>
          </u>
          <u>
            <seg>
              Man säger också nej till timeout. En sådan skulle innebära att
              våra svenska företag helt plötsligt inte kunde handla med Europa.
              Vad skulle det innebära för vår del? Att vi ska jaga olaglig trafik
              är självklart, och det har vi lagt fram förslag om. Läser du protokollet
              ser du vad som är gjort och vad som är på gång, Lars Ohly. Det
              viktiga är att vi inte kan göra detta som enskilt land; det är
              inget annat land i EU som har krävt någon timeout från cabotagereglerna.
              Däremot ska vi självklart se till att trafiken är laglig.
            </seg>
          </u>
          <u>
            <seg>
              Tala nu om för åkerierna och de andra företagen att ni är beredda
              att stoppa trafiken från och till Sverige under sex månader och
              eventuellt också förlänga stoppet ytterligare! Tala om det nu!
              Är det så ni har tänkt?
            </seg>
          </u>
          <note type="speaker">
            Anf. 47 LARS OHLY (V) replik:
          </note>
          <u>
            <seg>
              Herr talman! Det socialdemokratiska partiet gick till val 2002
              på parollen Stolt men inte nöjd. Jag var lite tveksam till det.
              Det lät lite förmätet. Men det hade varit ännu värre ifall de
              hade sagt Stolta och nöjda. Och det är vad ni gör. Ni är så nöjda
              med allting. Var finns problemen? Nej, allt är på gång! Ni håller
              på att lösa allting. Visserligen gjorde ni ingenting de första
              fem åren; du säger själv, Sten Bergheden, att ni började för två
              och ett halvt år sedan. Men sedan har ni satt i gång massor med
              saker och processer och en projektgrupp, och nu kommer minsann
              allt att lösa sig. Jag tror inte på det där, och jag tror inte
              heller att de flesta som arbetar inom den här branschen eller
              känner till den tror på det. Det sker för lite, och det sker inte
              med tillräcklig styrka.
            </seg>
          </u>
          <u>
            <seg>
              Därför är kritiken mot utskottsförslagen ganska tandlös. Den
              kommer från en regering som inte har gjort tillräckligt men ändå
              är ganska nöjd. Men man kan inte vara nöjd när man ser situationen
              på vägarna i dag.
            </seg>
          </u>
          <u>
            <seg>
              När vi skriver om den holländska modellen skriver vi inte att
              vi ska kopiera den rakt av. Vi skriver att vi tycker att det är
              rimligt att man kan göra vissa undantag, så det finns redan där
              ett hinder för det Sten Bergheden har farhågor om. Utskottsmajoriteten
              har alltså tänkt igenom detta. Det finns goda förslag. Jag som
              läst på i efterhand tycker att det finns en väldigt stark logik
              i att saker och ting måste göras. Nu måste någonting förändras
              för att vi ska komma till rätta med problemen. Regeringspartierna
              framstår som de som sätter sig med armarna i kors och säger att
              allt kommer att bli bra.
            </seg>
          </u>
          <note type="speaker">
            Anf. 48 LARS TYSKLIND (FP) replik:
          </note>
          <u>
            <seg>
              Herr talman! Att Lars Ohly och Vänsterpartiet tar upp detta med
              EU och hur man ska följa dess regelverk är inte så konstigt; som
              Sten Bergheden sade vill Vänsterpartiet inte vara kvar i EU över
              huvud taget. Men den diskussionen kanske vi kan lämna därhän så
              länge.
            </seg>
          </u>
          <u>
            <seg>
              Lars Ohly citerade mig när det gällde Hollandsmodellen, som jag
              inte nämnde med ett ord i mitt huvudanförande. Jag kan däremot
              ta upp den lite grann nu, eftersom Lars Ohly som han själv påpekar
              inte varit med i beredningsarbetet. Vi tog upp Hollandsmodellen
              vid en träff som vi hade i trafikutskottet den 25 mars med Sveriges
              Åkeriföretag, Transportarbetareförbundet och Transportindustriförbundet.
              Problemet var att de egentligen inte kunde berätta för oss vad
              modellen handlar om, för informationen fanns inte i en översatt
              version. Den fanns tydligen bara på holländska, och det kunde
              man inte läsa. Det är väldigt svårt för oss att ta ställning till
              den modellen över huvud taget. Men den samlade oppositionen, Vänsterpartiet
              tillsammans med Sverigedemokraterna, Socialdemokraterna och Miljöpartiet,
              är tydligen tvärsäkra på vad det handlar om.
            </seg>
          </u>
          <u>
            <seg>
              Det som jag däremot tog upp i mitt huvudanförande var vilken
              arbetsordning man har. Oppositionen har en självklar rättighet
              att kritisera sittande regering, herr talman. Det är helt i sin
              ordning.
            </seg>
          </u>
          <u>
            <seg>
              Men det är också i sin ordning att säga konkret vad man vill.
              Vi är inte nöjda, och det är därför det pågår en förändring. Men
              vad är det konkret som Vänsterpartiet vill att regeringen ska
              göra mer än den gör just nu? Vad är det för åtgärder som vi ska
              lägga till?
            </seg>
          </u>
          <note type="speaker">
            Anf. 49 LARS OHLY (V) replik:
          </note>
          <u>
            <seg>
              Herr talman! Om de sex tillkännagivandena inte innehåller något
              behöver ni ju inte vara emot dem. Om ni menar att de inte förändrar
              något kan ni väl ställa er bakom dem? Då är vi ju överens.
            </seg>
          </u>
          <u>
            <seg>
              Problembeskrivningen tycks vi vara hyfsat överens om. Det är
              inte okej med brott mot cabotagebestämmelserna. Det är inte okej
              att oseriösa företag i dag utnyttjar personer på ett sätt som
              skapar osäkerhet på de svenska vägarna. Det är inte okej att seriösa
              företag håller på att konkurreras ut.
            </seg>
          </u>
          <u>
            <seg>
              Men då borde vi väl kunna vara överens om det här också? Eller
              kan det vara så att de sex tillkännagivandena faktiskt innehåller
              en del som skulle leda till att regeringen måste göra någonting
              och att det är därför som ni är emot? Ni vill att regeringen själv
              ska ta alla initiativ, och ni vill inte visa att regeringen faktiskt
              har varit väldigt passiv. Det är ju vad ett sådant här riksdagsbeslut
              kommer att visa. Majoriteten av riksdagen säger: Ni har varit
              alldeles för passiva och gjort alldeles för lite. Nu måste mer
              göras snabbare för att komma till rätta med problemen på de svenska
              vägarna.
            </seg>
          </u>
          <u>
            <seg>
              Detta är, tycker jag, ett ansvarsfullt förhållningssätt från
              ett utskott och en riksdagsmajoritet som inte bara uppmärksammar
              problemen utan också säger att det som har gjorts hittills har
              varit alldeles för lite, och nu måste mer göras. Det är det som
              tillkännagivandena går ut på.
            </seg>
          </u>
          <u>
            <seg>
              Jag ber Lars Tysklind om ursäkt för att jag lade Sten Berghedens
              ord i hans mun. Det ska inte ske i fortsättningen. Jag garanterar
              det.
            </seg>
          </u>
          <note type="speaker">
            Anf. 50 LARS TYSKLIND (FP) replik:
          </note>
          <u>
            <seg>
              Herr talman! När man gör ett tillkännagivande till regeringen
              måste man väl ha en vilja att regeringen ska göra något mer och
              att det ska ändra någon process? Det är ju detta vi diskuterar,
              och det är detta som reservationerna handlar om. I reservationerna
              beskriver vi från Alliansens sida de processer som pågår.
            </seg>
          </u>
          <u>
            <seg>
              Då kommer vi till slutsatsen att tillkännagivandena egentligen
              inte tillför något. Vi kan ju inte hålla på att ge en massa tillkännagivanden
              till regeringen om vi inte konkret vill att regeringen ska ändra
              riktning eller göra något annat än den gör. Det var detta min
              fråga till Lars Ohly egentligen handlade om: Vad är det som Vänsterpartiet
              tillsammans med sverigedemokrater, socialdemokrater och miljöpartister
              vill att regeringen mer ska göra? Var lite mer konkret!
            </seg>
          </u>
          <u>
            <seg>
              Lars Ohly måste väl hålla med om att det inte kan gå inflation
              i tillkännagivandena, så att vi måste göra tillkännagivanden om
              allt som vi tycker. Ett tillkännagivande har ju ett syfte i sammanhanget
              om det ska vara seriöst, riktigt och ha tyngd. Det ska handla
              om att vi vill att politiken ska ändra riktning.
            </seg>
          </u>
          <u>
            <seg>
              Den politik som regeringen nu utarbetar på detta område kan jag
              inte se annat än att den är väldigt ambitiös. Vi är helt överens
              om att ingen är för olaglig cabotagetrafik. Det är ingen som är
              för att man bryter regelverket på våra vägar. Det är ingen som
              är för osund konkurrens och så vidare. Vi är för samma saker.
            </seg>
          </u>
          <u>
            <seg>
              I mitt anförande tog jag upp mycket om hur vi arbetar. För att
              det ska vara seriöst måste vi konkret vilja något annat om vi
              gör ett tillkännagivande, och det är min fråga: Vad är det som
              Vänsterpartiet konkret vill att regeringen ska göra och som den
              inte gör just nu?
            </seg>
          </u>
          <note type="speaker">
            Anf. 51 LARS OHLY (V) replik:
          </note>
          <u>
            <seg>
              Herr talman! Jag tror att det är bra om man bestämmer sig för
              vilken angreppspunkt man vill använda. Antingen har vi inga konkreta
              förslag och inget av det som vi föreslår kommer att få någon som
              helst betydelse, och då finns det ju ingen som helst anledning
              att reservera sig, utan regeringen kan fortsätta med sitt. Eller
              så innebär de förslag som utskottsmajoriteten står för något nytt
              som regeringen inte har tänkt på eller inte vill göra. Då ska
              man reservera sig och vara emot.
            </seg>
          </u>
          <u>
            <seg>
              Jag uppfattar att man har reserverat sig för att man anser att
              våra tillkännagivanden är felaktiga och att det definitivt inte
              är något som Lars Tysklind eller andra tycker att riksdagen ska
              fatta beslut om.
            </seg>
          </u>
          <u>
            <seg>
              Vi är ganska tydliga. I alla våra förslag är vi konkreta. Det
              gäller till exempel vilka papper man ska kunna visa upp och vilka
              tidsregler som ska gälla. Om överträdelserna när det gäller cabotagereglerna
              fortsätter bör vi faktiskt begära ett tillfälligt uppehåll helt
              enkelt därför att situationen är så kaotisk och allvarlig för
              den svenska åkerinäringen.
            </seg>
          </u>
          <u>
            <seg>
              Jag sade i mitt anförande att jag verkligen inte tror att Lars
              Tysklind eller andra inte vill bekämpa den brottslighet och de
              oseriösa företag som är alldeles för ofta förekommande i den här
              branschen. Men jag undrar lite stilla vilka det är som jublar
              om tillkännagivandena inte antas? Vilka är det som tycker att
              det är bäst om man fortsätter som nu och säger att allt är på
              gång och att det kommer att lösa sig ändå? Jo, jag tror att det
              är just de oseriösa företag som Lars Tysklind säger sig vilja
              bekämpa.
            </seg>
          </u>
          <note type="speaker">
            Anf. 52 TONY WIKLANDER (SD):
          </note>
          <u>
            <seg>
              Herr talman! Vi diskuterar i dag utskottsbetänkandet Yrkestrafik
              . För att vara lite historisk kan jag citera Sten Bergheden och
              säga att han, eller rättare sagt vi, i två och ett halvt år har
              arbetat med de här frågorna.
            </seg>
          </u>
          <u>
            <seg>
              Jag har i min hand den tillsyn som utskottet gjorde. Den skrevs
              under av en representant för varje parti i mars 2012. Första namnet
              som står där är Sten Bergheden, som ledde det arbetet.
            </seg>
          </u>
          <u>
            <seg>
              Jag har citerat den i andra sammanhang och varit riktigt stolt
              över den. Vi kom då fram till att partierna var rörande överens.
              Jag kan inte erinra mig någon enda punkt där vi sade emot varandra.
              Vi var själva ganska förvånade, men så blev det. Den har under
              resans gång citerats ibland, och man har återkommit till den.
              Men sedan har det inte blivit mer med det.
            </seg>
          </u>
          <u>
            <seg>
              Nu är det samma Sten Bergheden som hetsar upp sig över tillkännagivandena,
              som sägs inte betyda någonting. Jag begriper heller inte varför.
              De här förhållandena var naturligtvis inte okända 2012 när uppföljningen
              gjordes, utan de var väl diskuterade inom partierna, och man visste
              att det var sådant man måste ta itu med. Men än en gång hände
              ingenting.
            </seg>
          </u>
          <u>
            <seg>
              Jag har här en liten artikel ur dagens nummer av Dagens Nyheter.
              Där säger branschorganisationen Sveriges Åkeriföretag: Det måste
              löna sig bättre att erbjuda schysta arbetsvillkor, trafiksäkra
              bilar och nyktra chaufförer. Svårare än så är det egentligen inte.
              Detta borde vi ha lyssnat på. När sedan vi i oppositionen, som
              för tillfället är majoriteten i den här frågan, lägger fram våra
              väl motiverade yrkanden, får vi svar i samma artikel: Vi ägnar
              oss åt plakatpolitik och sysslar med protektionism.
            </seg>
          </u>
          <u>
            <seg>
              Då blir jag lite orolig. Jag undrar: Kommer den här regeringen
              att över huvud taget ta riksdagsbeslutet, om det nu blir ett sådant,
              på allvar? Man tycks ju mena att vi är ett gäng protektionister
              som kommer med illasinnade förslag.
            </seg>
          </u>
          <u>
            <seg>
              Jag tror att regeringen kanske gör som med en del andra beslut
              där allianspartierna blivit överkörda. Man lägger dem i skåpet,
              och där får de ligga. Vi får se vad det kommer att bli av vårt
              tillkännagivande om mobilprat. Riksdagen har tagit upp det i tre
              fyra omgångar, och hela tiden har man lyckats manipulera bort
              det.
            </seg>
          </u>
          <u>
            <seg>
              Jag tror att de tillkännagivanden som vi har är väsentliga. De
              är genomtänkta, både när det gäller cabotage och andra tvivelaktigheter
              som andra talare har berättat om. Det finns ingen anledning att
              upprepa vad de har sagt. Jag tror att det blir en annan regering
              som kommer att få verkställa detta, för det kommer nog inte att
              hända så värst mycket mer i år. Och allt det som man då säger
              sig redan ha uträttat och som är klart, och där man säger att
              vi snarare försvårar det hela – lägg fram det på bordet, så får
              vi se om det kanske är användbart under en kommande mandatperiod!
            </seg>
          </u>
          <u>
            <seg>
              Det är inte alls så att man i den svenska branschen är nöjd med
              detta, som framskymtar i vissa detaljer. Det är inte alls på det
              viset. De var här hos oss i riksdagen för inte alltför länge sedan
              och berättade hur deras vardag är. Det var inte roligt alls att
              höra. Jag vet att flera av er var och lyssnade och blev betänksamma.
            </seg>
          </u>
          <u>
            <seg>
              Det finns inte tid att söla så mycket mer. Medan gräset gror
              dör kon, lyder ett gammalt ordspråk. Så är det; man konkurreras
              ut. Det handlar om riktigt ordentlig lönedumpning. Det handlar
              också om andra saker. I Skåne är man nästan i uppror på landsbygden
              över alla dieselstölder som hänförs till lastbilstrafiken utan
              att man i regel får tag i någon förövare.
            </seg>
          </u>
          <u>
            <seg>
              Vi vill ha bort dessa avarter, och jag tror att vi alla är överens
              om det. Låt oss då göra det, och ta tillkännagivandena för vad
              de är.
            </seg>
          </u>
          <u>
            <seg>
              Herr talman! Mycket mer tycker jag inte behöver sägas, utan vi
              ser den närmaste tiden an. Kommer det att ske en uppryckning i
              den här regeringen, eller måste vi invänta en ny? I värsta fall
              får vi göra det.
            </seg>
          </u>
          <note>
            Jag yrkar bifall till utskottets förslag i betänkandet.
          </note>
          <note type="speaker">
            Anf. 53 ANDERS ÅKESSON (C) replik:
          </note>
          <u>
            <seg>
              Herr talman! Jag skulle vilja ställa en fråga till Tony Wiklander,
              sverigedemokrat och ingående i den majoritet i utskottet – Sverigedemokraterna,
              Socialdemokraterna, Vänsterpartiet och Miljöpartiet – som gör
              dessa tillkännagivanden.
            </seg>
          </u>
          <u>
            <seg>
              Som ett av underlagen, Tony Wiklander, i betänkandet finns en
              motion från dig och Anna Hagwall där ni framför att i dagsläget
              körs alltför många okontrollerade transporter i landet och att
              cabotagetrafiken måste stoppas för att motverka en snedvriden
              konkurrens i åkeribranschen. Enligt motionärerna ska transport
              i Sverige endast få ske med en direkt leverans enligt förarens
              transporthandlingar, varefter föraren omedelbart ska vända och
              köra tillbaka till ursprungslandet.
            </seg>
          </u>
          <u>
            <seg>
              Herr talman! Det vore intressant att få utvecklat vad herr Wiklander
              tror skulle bli effekten av att vi som ett av världens mest handelsberoende
              länder förbjuder cabotage. Anser Wiklander att cabotage per definition
              är olagligt? Och vilket syfte har Wiklander egentligen bakom att
              vilja förbjuda all gränsöverskridande trafik?
            </seg>
          </u>
          <note type="speaker">
            Anf. 54 TONY WIKLANDER (SD) replik:
          </note>
          <u>
            <seg>
              Herr talman! Det ska inte bli så svårt att besvara. Vi tog i
              ordentligt när det gäller cabotage, för vi ser det som en väldigt
              allvarlig sak.
            </seg>
          </u>
          <u>
            <seg>
              Sedan har jag ändå valt att stödja en motion som heter T510 och
              som säger så här: Om regeringen inte lyckas komma till rätta med
              dagens situation med en stor mängd illegal inrikestrafik i Sverige
              vill motionärerna att regeringen skriver till EU-kommissionen
              och begär en tillfällig timeout för cabotagetransporter i Sverige
              tills regeringen har lyckats skaffa sig kontroll över situationen.
              Det är denna motion jag har yrkat bifall till.
            </seg>
          </u>
          <u>
            <seg>
              Jag varken överdriver eller förringar cabotaget. Medan ni inom
              Alliansen säger att detta nästan är försumbart – att det bara
              är fråga om 2 procent av de totala transportvolymerna – talar
              de undersökningar som faktiskt har gjorts av Lunds tekniska högskola
              för att omfattningen av överträdelserna mot de gällande cabotagereglerna
              och förekomsten av olaga yrkesmässig transport är långt större
              än vad som tidigare har varit känt.
            </seg>
          </u>
          <u>
            <seg>
              När detta nu har blivit känt kanske även Anders Åkesson skulle
              kunna ta sig en funderare över det.
            </seg>
          </u>
          <note type="speaker">
            Anf. 55 ANDERS ÅKESSON (C) replik:
          </note>
          <u>
            <seg>
              Herr talman! Låt mig vara jättetydlig med att jag på intet sätt
              underskattar bekymret, dynamiken och eländet bakom kriminalitet
              och annat som kan dölja sig bakom det vi har ägnat en debatt åt
              att beskriva.
            </seg>
          </u>
          <u>
            <seg>
              Men nu gällde det den motion som Tony Wiklander har skrivit tillsammans
              med Anna Hagwall. Jag får väl utgå ifrån att om man skriver en
              motion till kammaren, herr talman, menar man någonting med den.
              Vi har behandlat motionen i riksdagen, och då måste man rimligen
              ha någon avsikt bakom den.
            </seg>
          </u>
          <u>
            <seg>
              Jag ska göra en ytterligare konkretisering så att Tony förstår
              min fråga: Vad skulle effekterna bli på företagens transportekonomi
              och på företagens miljöambitioner? Vad skulle den rent praktiska
              effekten bli av att varenda utifrån kommande lastbil vänder vid
              gränsen, försvinner och drar snabbare än en månadslön?
            </seg>
          </u>
          <u>
            <seg>
              Därför upprepar jag frågorna till Tony Wiklander: Vad tror han
              blir effekten av att vi förbjuder cabotage? Är cabotage olagligt?
              Och vilket syfte är det egentligen Tony Wiklander är ute efter
              när han vill stoppa all gränsöverskridande trafik i det land i
              världen som för sitt välstånd är det som kanske är mest beroende
              av handel med andra länder? Vad tror Tony Wiklander skulle bli
              effekten på landets ekonomi?
            </seg>
          </u>
          <u>
            <seg>
              Och kom nu inte dragandes med att Anders Åkesson, det vill säga
              jag, inte vill göra någonting åt kriminalitet! Det har inte med
              saken att göra. Nu handlar det om ett befäst regelverk i Europa
              som heter cabotage och som innebär att vi reglerar gränsöverskridande
              handel. Det vill Sverigedemokraterna och Tony Wiklander ta bort.
              Vad skulle bli effekterna i Sverige, Tony Wiklander? Jag är jättespänd
              på svaret.
            </seg>
          </u>
          <note type="speaker">
            Anf. 56 TONY WIKLANDER (SD) replik:
          </note>
          <u>
            <seg>
              Herr talman! Jag får väl försöka än en gång att berätta det för
              Anders Åkesson.
            </seg>
          </u>
          <u>
            <seg>
              Jag jobbar pragmatiskt. Det finns två ytterligheter i den här
              delen om cabotagetrafik. Den ena tar jag gärna åt mig av själv.
              Vi vill ha stopp på det här. Det går inte att bara ta på sig silkesvantarna
              och tro att det ordnar sig lite av sig självt bara man säger ajabaja.
              Den andra ytterligheten har jag hört av moderaterna i utskottet:
              Det är lika bra att avskaffa cabotagereglerna, för de följs ändå
              inte. Det har jag hört flera gånger, och jag hoppas att Anders
              Åkesson också har hört det.
            </seg>
          </u>
          <u>
            <seg>
              Vår motion har vi väckt till förmån för det förslag som jag tyckte
              var bättre; svårare är det inte. Vi jobbar fortfarande pragmatiskt
              med frågan. Om vi nu är så rörande överens om att göra någonting
              åt de här avarterna, som faktiskt är mycket mer omfattande än
              vad Alliansen tydligen har för sig, kan vi väl vara överens om
              att göra som vi gör här, rösta för utskottets förslag i betänkandet.
              Det är mitt råd.
            </seg>
          </u>
          <note type="speaker">
            Anf. 57 STEN BERGHEDEN (M) replik:
          </note>
          <u>
            <seg>
              Herr talman! Jag skulle gärna vilja fortsätta att utveckla den
              tråd som Åkesson så förnämligt tog upp när det gäller just motionen.
              Faktum är att om vi ska göra som Sverigedemokraterna har motionerat
              om här i riksdagen – att en transport sker in till ett företag,
              att man lämnar av sin last och sedan omedelbart lämnar landet
              igen – skulle det innebära att det blir minst dubbelt så dyrt
              att transportera saker och förnödenheter till våra företag.
            </seg>
          </u>
          <u>
            <seg>
              Sverigedemokraterna kanske inte har tänkt till när de skrev motionen,
              men då tycker jag att det vore klädsamt om man erkände det i stället
              för att försöka komma med att man har stött en annan motion i
              utskottet i stället för sin egen. Sverigedemokraterna har ändå
              skrivit motionen och försökt väcka den. Om de hade haft egen majoritet
              skulle de alltså ha stoppat cabotagetrafiken fullt ut.
            </seg>
          </u>
          <u>
            <seg>
              Jag vill gärna ha svar på detta: Hur lönsamt är det för svenska
              företag att få in grejer till landet om bilarna sedan ska gå tomma
              ut? Är det bra för miljön? Nästa följdfråga blir: Är detta också
              rimligt när svenska åkerier åker ned till Paris eller någon annanstans
              med förnödenheter? Är det meningen att även de ska gå tomma hem
              till Sverige igen i så fall? Jag vill gärna att Tony Wiklander
              utvecklar den biten och förklarar lite grann hur tankegångarna
              ser ut inom Sverigedemokraterna just i denna del.
            </seg>
          </u>
          <u>
            <seg>
              Sedan tycker jag att det är bra att Tony Wiklander lyfter upp
              att vi var överens i utredningsgruppen. Vi lade fram tolv eller
              tretton olika förslag. Om du sätter dig på din kammare, Tony,
              och går igenom det här kommer du att se att mycket av det som
              vi kom fram till är genomfört, är på gång att genomföras eller
              att det till och med finns mer grejer som i dag har tagits upp
              när det gäller att jaga falska F-skattsedlar och falska chaufförer
              som inte betalar skatt i Sverige. Vi har alltså gjort mer än vad
              vi kom fram till.
            </seg>
          </u>
          <u>
            <seg>
              Svara gärna på frågan: Ska svenska företag inte få ta med sig
              last från utlandet?
            </seg>
          </u>
          <note type="speaker">
            Anf. 58 TONY WIKLANDER (SD) replik:
          </note>
          <u>
            <seg>
              Herr talman! Nu har jag redan två gånger berättat om det här.
              Vi kan naturligtvis gå igenom alla de 3 000–4 000 motioner som
              lämnas in. 99 procent av dem blir avslagna, och dem brukar man
              inte ägna så mycket kraft åt sedan om de inte väcks igen. Nu är
              sanningen den att jag ingår i den majoritet som förordar den motion
              som jag har läst högt ur en gång. Jag behöver alltså inte göra
              det en gång till.
            </seg>
          </u>
          <u>
            <seg>
              Vi har fortfarande någon sorts förhoppning om att regeringen
              ska bättra sig. Gör den inte det vill vi alltså gå till EU-kommissionen
              och begära en tillfällig timeout för cabotagetransporter.
            </seg>
          </u>
          <u>
            <seg>
              Jag skulle vilja ställa en motfråga till Sten Bergheden som är
              moderat. Hans kolleger ger ibland uttryck för uppfattningen att
              reglerna för cabotage ska tas bort för att man ändå inte kan göra
              någonting åt dem. Man menar ungefär: Låt dem köra på, det blir
              bra med konkurrens. Är det Sten Berghedens åsikt också?
            </seg>
          </u>
          <note type="speaker">
            Anf. 59 STEN BERGHEDEN (M) replik:
          </note>
          <u>
            <seg>
              Herr talman! Jag noterar att jag inte fick svar på om svenska
              chaufförer ska få ta med sig något från utlandet eller inte. Jag
              förstår att det är oerhört pinsamt för Tony Wiklander att ha lagt
              fram en motion som är så pass dåligt genomtänkt.
            </seg>
          </u>
          <u>
            <seg>
              När det gäller cabotageregler kan du få ett tydligt och klart
              svar, Tony Wiklander. Så länge vi har cabotageregler i EU står
              vi bakom dem. Transporterna ska vara lagliga, och vi ska se till
              att vi har en bra och laglig cabotagetrafik i hela Europa som
              följer de lagar och regler som gäller.
            </seg>
          </u>
          <u>
            <seg>
              Du tog upp det här med en timeout, och det vill jag också ha
              ett svar på. Vad innebär det för svenska företag om man inte längre
              kan handla med varor för att ni tillfälligt skulle begära en timeout
              på sex månader? Vilka konsekvenser skulle det föra med sig?
            </seg>
          </u>
          <u>
            <seg>
              Sedan vill jag också gärna att du svarar på en annan sak. På
              s. 25 har ni fyra partier i majoritet som har samarbetat om det
              här utskottsbetänkandet skrivit under. Där står: Utskottet anser
              att ett beslut om klampning bör kunna fattas av enskild polis
              och gälla till dess böter eller en sanktionsavgift har erlagts
              eller att säkerhet har ställts. Så långt är det bra. Sedan kommer
              något som jag gärna vill att du utvecklar, Tony. Utskottet menar
              även att det bör övervägas om själva klampningen förutom av polisen
              eventuellt även skulle kunna utföras av ett vaktbolag eller ett
              företag som sysslar med bilbärgning.
            </seg>
          </u>
          <u>
            <seg>
              Är det några fler företag i landet som du tycker skulle kunna
              ägna sig åt klampning av lastbilar i Sverige utöver vaktbolag
              och bilbärgningsföretag?
            </seg>
          </u>
          <note type="speaker">
            Anf. 60 TONY WIKLANDER (SD) replik:
          </note>
          <u>
            <seg>
              Herr talman! Det där var saker som diskuterades när vi höll på
              med tillsynen av yrkesmässiga godstransporter. Jag kommer ihåg
              att vi diskuterade ganska ingående att göra någonting för att
              förbättra kontrollerna. Den lilla skara som sköter detta i dag
              är ganska tynande. Flera går i pension. Jag talade om att kanske
              finna olika lösningar för en ny specialistkår inom det här fältet.
              Det kan alltså mycket väl vara ett inslag i detta.
            </seg>
          </u>
          <u>
            <seg>
              Jag förstår fortfarande inte konflikten mellan vad vi har sagt
              i en motion och vad som gäller här i dag. Här gäller tillkännagivandena
              därest riksdagens majoritet röstar för dem. Sverigedemokraterna
              har inga som helst problem med att ställa sig bakom andras motioner
              så länge vi finner att de uträttar någonting. Det tror jag faktiskt
              att det här kommer att göra, om inte med denna regering så förhoppningsvis
              med en kommande.
            </seg>
          </u>
          <note type="speaker">
            Anf. 61 ANNELIE ENOCHSON (KD):
          </note>
          <u>
            <seg>
              Herr talman! Jag vill vara mycket kort i denna debatt och uttala
              mitt stöd till mina tre alliansvänner och deras anföranden i kammaren.
            </seg>
          </u>
          <u>
            <seg>
              Det har från den samlade oppositionen gått inflation i tillkännagivanden
              från trafikutskottet, och man slår in öppna dörrar. Det märks
              att vi närmar oss ett val och att valrörelsetaktiken tilltar i
              stället för att man agerar seriöst.
            </seg>
          </u>
          <u>
            <seg>
              Om ordet tillkännagivande står det följande i en ordbok: Beslut
              där riksdagen meddelar regeringen sin åsikt. I ett tillkännagivande
              kan riksdagen till exempel uttala att den anser att en viss fråga
              bör utredas eller att regeringen bör komma med ett förslag.
            </seg>
          </u>
          <u>
            <seg>
              Det är precis det som sker. Regeringen är ju på gång att leverera
              på alla de punkter där oppositionen lämnar tillkännagivanden.
              Vi har i sex reservationer påpekat att det mesta av det som den
              samlade oppositionen vill genom sina sex tillkännagivanden redan
              är på gång med lagrådsremisser, med remissrundor och med propositioner.
              Klampning är på gång, en förstärkning av kontrollverksamheten
              är på gång, en förstärkning av regelefterlevnaden är på gång,
              en minskning av överträdelserna mot cabotagetransportbestämmelserna
              är på gång, bötesstraffen är på gång att ses över med mera.
            </seg>
          </u>
          <u>
            <seg>
              Låt mig avsluta med att direkt läsa från våra reservationer:
              Mot bakgrund av detta ställer vi oss frågande till varför Socialdemokraterna,
              Sverigedemokraterna, Miljöpartiet och Vänsterpartiet finner anledning
              att gemensamt presentera förslag som innebär att riksdagen i detta
              skede ska föregripa den pågående processen. Vi anser att detta
              agerande är mycket olyckligt och befarar att detta i värsta fall
              kan motverka sitt syfte då det intensiva beredningsarbete som
              nu pågår därigenom kan komma att försenas liksom införandet av
              angelägna ändringar i regelverken.
            </seg>
          </u>
          <u>
            <seg>
              Kristdemokraterna ställer sig bakom alla reservationer som vi
              i Alliansen har, men vi yrkar bifall endast till reservation 5.
            </seg>
          </u>
          <u>
            <seg>
              Jag vill önska alla en glad påsk!
            </seg>
          </u>
          <note type="speaker">
            Anf. 62 LEIF PETTERSSON (S):
          </note>
          <u>
            <seg>
              Herr talman! Jag beklagar att jag inte hann in i kammaren i tid
              tidigare. Föregående debatt gick betydligt snabbare än vad jag
              trodde.
            </seg>
          </u>
          <u>
            <seg>
              Nästan åtta år har nu gått sedan den moderatledda regeringen
              tillträdde. Stora ord om ständigt nya historiska satsningar på
              infrastrukturen har yttrats under denna tid. Det har varit mycket
              snack och lite verkstad. Under åtta år med en moderatledd regering
              har inga verksamma åtgärder satts in eller beslutats om som hindrar
              fusket inom åkeribranschen. Under åtta år har inga verksamma åtgärder
              beslutats om eller satts in mot att människor hänsynslöst utnyttjas
              av skrupelfria företag inom åkeribranschen. Under åtta år har
              inga verksamma åtgärder satts in eller beslutats om som har säkrat
              konkurrens på lika villkor. Under åtta år har ingenting gjorts.
            </seg>
          </u>
          <u>
            <seg>
              Men nu, i regeringstidens elfte timme, kommer så några förslag
              på åtgärder. Det är förslag som i mångt och mycket är slag i luften
              och som inte löser problemen. Det är förslag som om regeringen
              menat allvar skulle ha kunnat tas fram långt tidigare så att riksdagen
              hade kunnat fatta beslut före sommaren. Men då hade ju fakta kommit
              fram: Åtgärderna som föreslås räcker inte. Kejsaren är naken.
            </seg>
          </u>
          <u>
            <seg>
              Vad är det då som regeringen har föreslagit, och varför är våra
              tillkännagivanden så viktiga? För det första: Inget förslag om
              skärpning av beställaransvaret finns. Det är nog den största besvikelsen
              i det förslag som lades fram. Vi menar att ett strikt beställaransvar
              skulle göra det mycket svårare att genomföra transporter där kostnaden
              för transporten enligt alla rimliga bedömningar inte kan ske till
              det pris som offererats om lagar och avtal följs. Ansvaret för
              att detta kontrolleras och följs måste ligga på beställaren, oavsett
              om det är ett enskilt företag eller en speditör. Och kontrollen
              måste ske i alla led.
            </seg>
          </u>
          <u>
            <seg>
              Vi kan naturligtvis ha en myndighet som gör det här, men det
              ter sig orimligt att bygga upp en stor byråkrati för att klara
              detta. I stället borde det ligga i allas intresse att vi får vita
              jobb där skatter och avgifter betalas och den anställde får avtalsenlig
              lön. Om alla regler följs får vi en konkurrens på lika villkor.
              Det är där beställaransvaret gör mest nytta. Det vill regeringen
              inte ta i med tång.
            </seg>
          </u>
          <u>
            <seg>
              Anledningen till detta uttrycktes ganska tydligt av infrastrukturminister
              Catharina Elmsäter-Svärd i en interpellationsdebatt med utskottsordföranden
              Anders Ygeman den 17 januari. Då deklarerade hon klart och tydligt
              att den moderatledda regeringen vill se en total avreglering av
              transportmarknaden i samma anda som EU:s vitbok anger. Understöd
              i sin uppfattning har statsrådet fått av den moderate EU-parlamentarikern
              Christofer Fjellner.
            </seg>
          </u>
          <u>
            <seg>
              För det andra är det klampningen. Förslaget innebär att den polisman
              som stoppar fordonet inte själv får besluta om klampning. Av någon
              för mig outgrundlig anledning ska, som det står, polismyndigheten
              fatta beslutet – oklart om det är rikspolischefen eller vakthavande
              befäl. Det borde rimligtvis vara den polisman som stoppar fordonet
              och undersöker det som också har befogenheten att klampa.
            </seg>
          </u>
          <u>
            <seg>
              Jag besökte i går polisutbildningen i Umeå och träffade trafikpoliser
              som vidareutbildas i bland annat detta. De var väldigt tydliga:
              Vi måste själva få göra det här. Jag håller med.
            </seg>
          </u>
          <u>
            <seg>
              Klampningen får inte heller vara längre än 24 timmar. Vad händer
              efter 24 timmar om inte böter och avgifter är betalade? Vad händer
              med ett trafikfarligt fordon om det inte är satt i stånd efter
              24 timmar? Jo, chauffören har fått sin dygnsvila och kan obehindrat
              köra därifrån. Det blir business as usual.
            </seg>
          </u>
          <u>
            <seg>
              Nu har jag inte mer talartid, men jag skulle gärna vilja ha det.
              Vi får väl se hur det går. Är det någon som har begärt replik?
              Nej. Då begär jag ordet igen.
            </seg>
          </u>
          <note type="speaker">
            Anf. 63 LEIF PETTERSSON (S):
          </note>
          <u>
            <seg>
              Herr talman! Då kan jag fortsätta.
            </seg>
          </u>
          <u>
            <seg>
              För det tredje är det sanktionsavgifterna. De är satta till 20
              000 kronor, och 20 000 framstår som en ganska hög summa, men jämfört
              med andra avgifter på detta område är det faktiskt ingenting.
            </seg>
          </u>
          <u>
            <seg>
              Om ett åkeri har felaktigheter i sin färdskrivare, om man inte
              har skött kör- och vilotider riktigt och så vidare, hamnar man
              ganska snabbt på en sanktionsavgift på 200 000 kronor, som är
              maxbeloppet. I detta sammanhang måste man se 20 000 som en mycket
              liten summa. Vi menar att den åtminstone måste fördubblas, och
              det borde regeringen kunna åstadkomma.
            </seg>
          </u>
          <u>
            <seg>
              Låt mig också få påminna om den rapport som utskottet var helt
              enigt om för två år sedan – en rapport som jag och många med mig
              ställde stort hopp till. Vi trodde att det skulle bli fart på
              åtgärderna. Jag började tvivla på de borgerligas vilja när man
              efter att rapporten hade lämnats till utskottet inte ville göra
              mer för att göra den känd. Regeringen skulle få kännedom om det
              här genom personliga kontakter. Hur övriga utskott skulle få reda
              på det vete sjutton – möjligen genom att man skickade rapporten
              till dem. Det bidde en tummetott av denna mycket viktiga och riktiga
              rapport.
            </seg>
          </u>
          <u>
            <seg>
              Herr talman! Med våra förslag till åtgärder finns det hopp om
              framtiden för svensk åkerinäring. Men med den avreglering som
              regeringen, ivrigt supportad av moderata Europaparlamentariker,
              vill se är framtiden mörk.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Riksbankens förvaltning 2013
          </note>
          <note type="speaker">
            Anf. 64 JÖRGEN HELLMAN (S):
          </note>
          <u>
            <seg>
              Herr talman! Jag yrkar bifall till finansutskottets förslag.
            </seg>
          </u>
          <u>
            <seg>
              För ett år sedan när vi behandlade detta ärende talade jag om
              att vi behöver ett tydligare ramverk: Finansinspektionens roll,
              Riksbankens eget kapital, upplåning till valutareserven, storleken
              på valutareserven, ansvarsfördelningen mellan Riksbanken och Riksgälden,
              beslutsordningen mellan riksdagen, regeringen och myndigheter.
              Finanskriskommittén har sedan dess kommit med sina förslag, och
              utredningen om Riksbankens kapital har lagt fram förslag. Vi får
              se vad dessa förslag kommer att leda till för beslut här i riksdagen
              och hos myndigheterna. Jag tycker att det är positivt att stabilitetsrådet
              nu är bildat.
            </seg>
          </u>
          <u>
            <seg>
              I dag behandlar vi ansvarsprövning av Riksbanken. Riksbankens
              resultat var förra året 2 miljarder kronor, men ändå delar banken
              ut 3,3 miljarder till staten. Denna utdelning beror på att det
              är en beslutad beräkningsmodell, så utdelningen baserar sig på
              ett medeltal med resultat några år tillbaka.
            </seg>
          </u>
          <u>
            <seg>
              Det är naturligtvis bekymmersamt att Riksbanken prognostiserar
              flera års minusresultat. Detta beror på att man tjänar pengar
              på ränta, och den är relativt låg.
            </seg>
          </u>
          <u>
            <seg>
              Ser man på Riksbankens årsredovisning de senaste två mandatperioderna
              präglas de naturligtvis av finanskrisen och den kraftiga inbromsningen
              i världsekonomin. Den snabba inbromsningen gjorde att reporäntan
              sänktes till en historiskt låg nivå på 0,25 procent, och Riksbanken
              skapade extraordinära krisåtgärder. När vi läser 2011 års verksamhet
              och årsredovisning ser vi att Riksbanken då redan hade avvecklat
              de extraordinära krisåtgärderna.
            </seg>
          </u>
          <u>
            <seg>
              Av 2013 års balansräknings skuldsida framgår att posten Utelöpande
              sedlar och mynt under förra året minskade med närmare 11 miljarder.
              Det totala värdet på utelöpande sedlar och mynt är knappt 86
              miljarder nu. Ser man det över en femårsperiod har utestående
              sedlar och mynt minskat med 25 miljarder kronor. Det beror naturligtvis
              på den minskade kontanthanteringen i samhället och förändringen
              av 1 000-kronorssedeln.
            </seg>
          </u>
          <u>
            <seg>
              Riksbanken bedömer att denna utveckling kommer att fortsätta.
              Jag tycker att Riksbanken tidigare förtjänstfullt har analyserat
              effekterna av denna utveckling. Men fortsätter trenden är det
              naturligtvis viktigt att man ser över och utreder detta framöver,
              beroende på att den finansiella ställningen och stabiliteten påverkas
              av om det finns sedlar och mynt i samhället.
            </seg>
          </u>
          <u>
            <seg>
              Vi får en del signaler om problem. Det svenska föreningslivet
              har svårt att sätta in pengar på konton på bankkontor beroende
              på att de inte tar emot kontanter. Detta område måste ses över
              framöver.
            </seg>
          </u>
          <u>
            <seg>
              Herr talman! Riksbanken har fått riksdagens uppdrag att främja
              ett säkert och effektivt betalningsväsen. Riksbankens roll är
              central på detta område. Själva det centrala betalningssystemet,
              det så kallade RIX-systemet, har stor betydelse för det finansiella
              systemet.
            </seg>
          </u>
          <u>
            <seg>
              Vi socialdemokrater är oroade över att det är en extern operatör
              som svarar för den funktionella driften. Det är svårt att tydligt
              definiera ansvarsförhållanden, och enligt vår mening har Riksbanken
              ett vidsträckt ansvar för ett fungerande betalningssystem. Snart
              måste detta följas upp och utvärderas. Vi ser RIX inte bara som
              ett datasystem utan som ett system med kritisk betydelse för att
              det finansiella systemet ska fungera väl. Misstag kan vara dyra
              för samhällsekonomin.
            </seg>
          </u>
          <u>
            <seg>
              Herr talman! Vi ska inte utvärdera penningpolitiken i dag. Men
              läser man betänkandet ser man att ett tjugotal sidor handlar om
              penningpolitiken, så jag tänkte ändå nämna den. Vi kommer ju att
              utvärdera penningpolitiken i denna kammare den 16 juni, och finansutskottet
              kommer att fatta beslut om en utvärdering av penningpolitiken
              2010–2014 som nästa riksdag ska behandla. Men jag ska ändå säga
              några ord i och med att det står om penningpolitiken i betänkandet.
            </seg>
          </u>
          <u>
            <seg>
              Riksbanken har misslyckats med sin måluppfyllelse om 2 procents
              inflation under perioden 1995–2013. I genomsnitt uppgick inflationen
              till mycket under inflationsmålet. Inflationen mätt i KPIF, alltså
              när man tar bort ränteeffekterna, var 0,9 procent 2013. Slutsatsen
              man drar är att Riksbanken sätter en något för hög ränta. Detta
              påverkar sysselsättning och investeringar negativt.
            </seg>
          </u>
          <u>
            <seg>
              Frågan är varför man gör detta. Är det för att man är rädd för
              en bolånebubbla? Regeringens oförmåga i bostadspolitiken gör ju
              att det byggs för lite, och detta skapar för höga bostadspriser
              när efterfrågan är högre än utbudet. Detta gör kanske att räntan
              hålls uppe något för mycket.
            </seg>
          </u>
          <note type="speaker">
            Anf. 65 JÖRGEN ANDERSSON (M):
          </note>
          <note>
            Herr talman! Låt mig först yrka bifall till förslaget i finansutskottets
            betänkande FiU23, Riksbankens förvaltning för 2013 . I betänkandet
            behandlas också sju motioner, och jag yrkar avslag på samtliga.
          </note>
          <u>
            <seg>
              I stora delar är nog jag och föregående talare överens, även
              om han gör allt han kan för att hitta en konfliktlinje i diskussionen
              om Riksbankens förvaltning.
            </seg>
          </u>
          <note>
            Betänkandets avsikt är att förbereda riksdagens beslut om ansvarsfrihet
            för riksbanksfullmäktige och direktionen för verksamhetsåret,
            att fastställa resultat- och balansräkning samt att fastställa
            förslag på vinstdisposition. Det är liksom syftet med hela beslutet.
          </note>
          <u>
            <seg>
              Precis som föregående talare sade handlar betänkandet alltså
              inte alls om penningpolitiken utan bara om Riksbankens förvaltning.
              Utvärderingen av Riksbankens penningpolitik hanteras i ett särskilt
              betänkande inom en inte alltför avlägsen tid. Men det går ju nästan
              inte att gå förbi penningpolitiken när man diskuterar den här
              frågan. Vi kan bara kort konstatera att penningpolitiken kommit
              att handla om dels inflationsmålet, som Jörgen Hellman tog upp,
              dels upprätthållandet av finansiell stabilitet. Det har varit
              alldeles tydligt också under 2013.
            </seg>
          </u>
          <u>
            <seg>
              Riksbanken har i uppgift att upprätthålla ett säkert och effektivt
              betalningsväsen. Det innebär att de obalanser som kan komma att
              växa fram i hushållens skuldsättning och i bankernas höga finansieringsgrad
              i utländsk valuta inte kan lämnas helt oberörda. Det finns alltså
              en poäng i att man diskuterar även den frågan.
            </seg>
          </u>
          <u>
            <seg>
              Riksbanken fortsätter att följa och noga analysera de risker
              för finansiell instabilitet som eventuellt kan byggas upp. Som
              sagt kommer diskussionerna sannolikt att fortsätta om den eventuella
              konflikt som finns mellan stabilitet och inflationsmål, om ansvaret
              för detta och om verktygen för finansiell stabilitet. Jag är helt
              säker på att vi har anledning att återkomma till det. Jag har
              inte tänkt förlänga den debatten ytterligare, även om Jörgen Hellman
              gjorde försök att föra in bostadspolitiken i det hela.
            </seg>
          </u>
          <u>
            <seg>
              Ett effektivt betalningsväsen handlar också om kontanthantering
              och om elektroniska betalningar. Riksbanken spelar en viktig roll
              både för den tekniska utvecklingen och för att betalningssystemet
              fungerar samtidigt som kontanthanteringen under överskådlig tid
              kommer att fortsätta att vara betydelsefull.
            </seg>
          </u>
          <u>
            <seg>
              Det är viktigt att det finns en fungerande struktur för kontanthanteringen.
              Mängden sedlar sjönk förvisso med 11 miljarder kronor under verksamhetsåret,
              men det berodde främst på att man drog in vissa sedlar som blev
              ogiltiga vid utgången av året. Jörgen tog upp de senaste fem åren
              och att mängden hade sjunkit med 25 miljarder under den perioden.
              Under de senaste tre åren däremot har mängden sedlar varit relativt
              stabil. Jag vill inte dra några förhastade slutsatser att vi har
              hamnat på en nivå som kommer att fortsätta att vara stabil, men
              det ska ändå noteras.
            </seg>
          </u>
          <u>
            <seg>
              Jörgen tog upp Riksbankens resultat. Det var som sagt ett underskott
              på 2 miljarder 2013, och det var en vinst på 2 miljarder 2012.
              Det är ju en försämring med 4 miljarder. Prognosen är, som Jörgen
              mycket riktigt var inne på, att resultatet kommer att vara fortsatt
              svagt under den närmaste femårsperioden. Leveransen till staten
              blir ytterligare förskjuten med anledning av den modell som Jörgen
              redovisade.
            </seg>
          </u>
          <u>
            <seg>
              En anledning till att man förväntar sig en svag avkastning även
              framdeles är att de räntebärande papper som man innehar har svag
              avkastning. Men den främsta anledningen är de sjunkande tillgångsvärdena,
              och den främsta anledningen till att de sjunker är att man förväntar
              sig en viss uppgång av räntorna. När räntorna går upp sjunker
              värdet på obligationerna. Det är alltså den främsta anledningen
              till att man prognostiserar en svag utveckling även framdeles
              – och utvecklingen kan bli rätt ordentligt mycket sämre om räntorna
              går upp mycket.
            </seg>
          </u>
          <u>
            <seg>
              Balansomslutningen uppgick till 432 miljarder vid utgången av
              året. Riksbankens förslag på vinstdisposition baseras, som Jörgen
              var inne på, på en modell där man tar ett genomsnitt av de senaste
              fem årens vinster. Trots en förlust för 2013 levererar man då
              3,3 miljarder till statskassan.
            </seg>
          </u>
          <u>
            <seg>
              Herr talman! Jag vill avslutningsvis bara uttrycka vikten och
              det stora värdet av Riksbankens och Sveriges engagemang i och
              stöd till IMF:s program och verksamhet. Det har inte minst under
              den senaste krisen framgått hur viktig den verksamheten har varit,
              inte bara för programländerna utan också för trovärdighet och
              stabilitet i ett större perspektiv, vill jag hävda, och inte bara
              för det direkta finansiella stödet utan också för det stöd, det
              kompetensutbyte och den hjälp man kan få i form av strukturella
              reformeringar för programländerna.
            </seg>
          </u>
          <u>
            <seg>
              Vikten av detta kan inte nog understrykas, enligt mig. Inte minst
              för Sverige som liten öppen ekonomi är det av yttersta vikt med
              en fungerande internationell organisation som har muskler, kompetens
              och trovärdighet att kunna intervenera när så behövs, detta för
              att vi ska kunna fortsätta tro på en alltmer globaliserad ekonomi
              och mer av internationellt utbyte. Det tror jag är oerhört viktigt.
            </seg>
          </u>
          <u>
            <seg>
              Det svenska åtagandet till IMF uppgår till 168 miljarder, vilket
              är en ökning under 2013 med 66 miljarder. Det har vi fattat beslut
              om tidigare och diskuterat i denna kammare. Riksbankens nettofordran
              på IMF är dryga 10 miljarder, dragningsrätterna uppgår till dryga
              22 miljarder och utnyttjade åtaganden uppgår till nära 33 miljarder.
              Under året har Riksbanken bland annat bidragit till IMF:s lån
              till Grekland och Irland.
            </seg>
          </u>
          <u>
            <seg>
              Herr talman! Detta var i all korthet det jag hade att säga om
              Riksbankens förvaltning under 2013. Jag hoppas att vi ska hitta
              andra former för en mer politisk diskussion och debatt. Jag ser
              fram emot det.
            </seg>
          </u>
          <note type="speaker">
            Anf. 66 ANNIKA LILLEMETS (MP):
          </note>
          <u>
            <seg>
              Herr talman! Det är viktigt att ha ett öppet sinne, ta till sig
              ny kunskap och ödmjukt vara beredd att ompröva beslut och ståndpunkter
              utifrån nya behov och omständigheter. Som folkvalda i landets
              högsta beslutande organ måste vi riksdagsledamöter ta vårt ansvar,
              vara uppmärksamma och se till att ändra på det vi råder över när
              det behövs.
            </seg>
          </u>
          <u>
            <seg>
              Det globaliserade finansiella system som tillåtits växa okontrollerat,
              präglat av stark maktkoncentration och närmast obefintlig demokratisk
              styrning, är inte hållbart. Inte minst den djupa finanskrisen
              2008 visar att vi på många sätt kommit till vägs ände. Den skenande
              ökningen av sociala orättvisor i stora delar av världen, klimatkrisen
              och utarmningen av naturresurser och livsmiljöer kräver nya lösningar,
              inte minst vad gäller den grundläggande infrastruktur som det
              finansiella systemet utgör.
            </seg>
          </u>
          <u>
            <seg>
              Därför har Valter Mutt och jag valt att lyfta fram några grundläggande
              frågor om detta i en enskild motion som delvis behandlas i detta
              betänkande. Vi ser ett stort behov av en förutsättningslös debatt
              om och utredning av hur det finansiella systemet ska reformeras
              för att bli hållbart samt styras om så att det tillgodoser de
              mångas behov i stället för att berika ett fåtal och så att det
              håller sig inom naturens ramar.
            </seg>
          </u>
          <u>
            <seg>
              Den som har makt över kreditflödena i ett samhälle har också
              stor makt över vilka idéer som kan förverkligas och vilka typer
              av företag som får chans att växa. På så vis har man ett avgörande
              inflytande över hela samhällsutvecklingen. I praktiken har privata
              banker och kreditinstitut makten över penningutgivningen. När
              de beviljar sina kunder lån skapas nya pengar väsentligen i form
              av siffror i bankernas datorer. Är det verkligen rimligt eller
              ens förenligt med de bärande principerna i en demokrati att denna
              enorma makt läggs i händerna på ett litet antal aktörer i finanssektorn?
              Det måste vi alla fundera över.
            </seg>
          </u>
          <u>
            <seg>
              Ur ett demokratiskt perspektiv vore det angeläget att Riksbankens
              makt över penningutgivning, och därmed kreditflöden, stärks. Det
              förs också en växande internationell debatt om till exempel markant
              höjda kapitaltäckningskrav för privata banker. De båda ekonomerna
              Benes och Kumhof, knutna till forskningsenheten vid Internationella
              valutafonden, har i en uppmärksammad rapport fört fram tankar
              på 100 procent kapitaltäckning. Om detta är rätt väg att gå eller
              om Riksbankens ställning kan stärkas på andra, mindre drakoniska
              sätt tycker vi bör utredas förutsättningslöst.
            </seg>
          </u>
          <u>
            <seg>
              Ett stärkt demokratiskt inflytande över penningutgivning och
              kreditflöde förutsätter även en återdemokratiserad riksbank. Vi
              tycker att det är orimligt att funktioner som på ett avgörande
              sätt formar hela samhällsutvecklingen flyttas ut ur demokratin
              och förläggs till en förment självständig riksbank som bara svagt
              och indirekt kontrolleras av riksdagen.
            </seg>
          </u>
          <u>
            <seg>
              Den världsledande amerikanske ekonomen och Nobelpristagaren Joseph
              Stiglitz menar att tiden nu är mogen att kritiskt utvärdera Reagans
              och Thatchers projekt att göra västvärldens centralbanker självständiga.
              Han framhåller att Indien, Brasilien med flera länder, som inte
              har gjort sina centralbanker självständiga, i själva verket klarat
              den senaste finanskrisen bättre än flertalet västländer. Stiglitz
              ställer också den viktiga frågan om vad som egentligen åsyftas
              med självständig. Han påpekar att de som sitter i ledningarna
              för västerländska centralbanker naturligtvis inte befinner sig
              i något ideologiskt vakuum. Han finner det också problematiskt
              att de så ofta hämtas från finanssektorn, det vill säga den sfär
              som gav upphov till dagens kris. Jag kan bara instämma med Joseph
              Stiglitz.
            </seg>
          </u>
          <u>
            <seg>
              Ännu en viktig sak att begrunda och analysera är upplägget att
              en stat som vill investera lånar pengar av sin egen bank utan
              att gå omvägen via privata banker. På så sätt kan staten undvika
              onödiga räntekostnader och skuldsättning. Den amerikanska juristen
              och ledaren för Public Banking Institute, Ellen Brown, räknar
              i sin bok The Public Bank Solution upp ett antal framgångsrika
              exempel från hela världen.
            </seg>
          </u>
          <u>
            <seg>
              Ett exempel som jag vill gå in på lite närmare är den amerikanska
              delstaten North Dakota, där man redan 1919 grundande en egen bank
              som en följd av att delstatens lantbrukare hade svårt att få lån
              från etablerade storbanker. Bank of North Dakota samarbetar nära
              med lokala banker i North Dakota och kreditförsörjer dessa med
              lågräntelån. I förhållande till folkmängden har delstaten flest
              lokala banker, community banks, i hela USA. Det är något som har
              bidragit till ett vitalt lokalt näringsliv och en arbetslöshet
              långt under rikssnittet.
            </seg>
          </u>
          <u>
            <seg>
              Vid större infrastrukturprojekt lånar delstaten av sin egen bank,
              och räntekostnaderna går på så vis tillbaka till statskassan,
              vilket drastiskt sänker totalkostnaden för omfattande projekt.
              Det är något som anses ha bidragit till North Dakotas starka statsfinanser.
            </seg>
          </u>
          <u>
            <seg>
              Bank of North Dakota fokuserar på den reala ekonomin och ägnar
              sig inte åt derivathandel och liknande. Den har därför gått relativt
              oskadd genom finanskrisen. Med undantag för två år har banken
              gått med överskott varje år under sin nu snart hundraåriga historia.
              En del av överskottet betalas in till delstatens finansministerium,
              och resten stärker bankens likviditet. North Dakota är hittills
              den enda av USA:s delstater som håller sig med en egen offentligt
              ägd bank, men nu efter finanskrisen växer intresset bland både
              demokrater och republikaner för den typen av banker. I många andra
              amerikanska delstater pågår initiativ för att etablera en delstatsägd
              bank.
            </seg>
          </u>
          <u>
            <seg>
              Vad skulle en sådan liknande lösning innebära för Sverige? Den
              frågan förtjänar att utredas grundligt. I betänkandet motiveras
              avstyrkandet av våra förslag i vår motion om att återdemokratisera
              Riksbanken med att riksdagen i bred enighet beslutat att Riksbanken
              ska vara självständig och att Sverige som en följd av EU-medlemskapet
              har åtagit sig att stärka dess självständighet. Visst är det sant
              att EU-medlemskapet försvårar en förändring. Ändå måste vi komma
              ihåg att Riksbankens styrning och uppdrag inte är naturlagar.
              Lagar beslutade av människor kan ändras av människor – om det
              så behövs och vi finner det angeläget.
            </seg>
          </u>
          <u>
            <seg>
              En centralbank kan självklart ha andra mål än prisstabilitet.
              Exempelvis den amerikanska Federal Reserve har mål som även gäller
              arbetslöshet. Jag menar att det är vår skyldighet att stanna upp,
              tänka till och ompröva hur Riksbanken bäst ska användas för att
              tillgodose samhällets behov i den situation vi nu befinner oss.
              Om man sedan kommer fram till att något behöver göras får man
              naturligtvis tänka över hur det ska gå till.
            </seg>
          </u>
          <u>
            <seg>
              Jag menar att det därför vore både rimligt och angeläget att
              ta fram en färdplan för Riksbankens återdemokratisering och hur
              dess uppdrag kan utvidgas till att omfatta även mål om social
              rättvisa och naturresurshushållning. Med tanke på de enorma utmaningar
              som mänskligheten står inför behöver vi vända på alla stenar,
              vi behöver använda alla de verktyg, inklusive Riksbanken, som
              vi har för att hantera klimatkrisen och de sociala orättvisorna.
            </seg>
          </u>
          <u>
            <seg>
              Jag hoppas på en fortsatt debatt om dessa viktiga frågor i denna
              kammare och utanför.
            </seg>
          </u>
          <note type="speaker">
            Anf. 67 JÖRGEN ANDERSSON (M) replik:
          </note>
          <u>
            <seg>
              Herr talman! Försiktigt uttryckt reste det fler frågor än svar
              att lyssna på Annika Lillemets. Jag blir inte riktigt klok på
              vad Annika Lillemets föreslår. Å ena sidan talar hon om 100 procents
              kapitaltäckning. Det innebär att hon i så fall förespråkar en
              kontraktiv penningpolitik. Å andra sidan talar hon om tillväxtbanker
              i Amerika. Vad jag förstår är det ingen av de bankerna som har
              en hundraprocentig kapitaltäckning.
            </seg>
          </u>
          <u>
            <seg>
              Hur som helst! Det är allmänt godtaget att kritisera finansmarknaderna
              och ge sig på finansbranschen. Visst har det funnits en hel del
              problem inom finansmarknaderna. Annika Lillemets talar om derivatinstrument.
              Det är kanske svårt att se betydelsen av dem för den reala ekonomin.
              Samtidigt måste vi ställa oss frågan vad det skulle få för implikation
              om Annika Lillemets får som hon vill, det vill säga 100 procents
              kapitaltäckning.
            </seg>
          </u>
          <u>
            <seg>
              Sanningen är den att det finns en multiplikatoreffekt av att
              det råder en expansiv finansmarknad. Jag skulle drista mig till
              att påstå att den har haft stor betydelse för fattigdomsbekämpningen
              i världen, en globaliserad ekonomi, mer av internationellt utbyte,
              mer av handel och mer av inkludering av andra delar av världen.
              Den har en enorm betydelse för det sociala deltagandet för de
              allra fattigaste. Även om detta inte drabbar oss i den utvecklade
              delen av världen och vi inte får det utbytet tillbaka i realekonomin
              finns det ur ett globalt perspektiv positiva effekter av den utvecklade
              finansmarknaden.
            </seg>
          </u>
          <note type="speaker">
            Anf. 68 ANNIKA LILLEMETS (MP) replik:
          </note>
          <u>
            <seg>
              Herr talman! Tack, Jörgen Andersson, för att vi redan nu får
              tillfälle att påbörja den viktiga diskussionen.
            </seg>
          </u>
          <u>
            <seg>
              Det är riktigt att jag ställer frågor. Jag reser viktiga frågor,
              och jag gör inte anspråk på att ha svaren. Om Jörgen Andersson
              lyssnade noga hörde han att jag inte sade att jag förespråkar
              100 procents kapitaltäckning. Jag nämnde i stället att två ekonomer
              vid Internationella valutafonden har fört fram tankarna. Jag sade
              tydligt att Valter Mutt och jag anser att frågan om det är rätt
              väg att gå eller om man kan stärka Riksbankens ställning på andra
              sätt bör utredas förutsättningslöst. Det kan mycket väl vara så
              att det inte alls är bra. Vi måste titta på alla möjligheter,
              utreda och tänka nytt.
            </seg>
          </u>
          <u>
            <seg>
              Självklart har finansmarknaden stora problem, som Jörgen Andersson
              också säger. Det är verkligen uppenbart. Det kommer inte att räcka
              med lite lappande och lagande, utan det kommer att krävas lite
              större grepp. Det är därför jag ville lyfta de olika stora frågorna,
              inklusive frågan om de offentligt ägda bankerna, som har varit
              framgångsrika på många håll i världen och fortsatt är det. Inte
              minst fokuserar man på den reala ekonomin, som i North Dakota,
              och lånar ut pengar till och stöder små lokala banker. Det har
              varit oerhört betydelsefullt för småföretagare, lokalt näringsliv
              och vanliga människor, som får lån och som på många andra håll
              i USA inte skulle få det. Det gäller även övriga delar av världen.
            </seg>
          </u>
          <u>
            <seg>
              Det är ett stort och komplext område. Det kommer att krävas mycket.
              Som sagt är det jag vill att helt ödmjukt resa frågorna utan att
              göra anspråk på att sitta inne med svaren.
            </seg>
          </u>
          <note type="speaker">
            Anf. 69 JÖRGEN ANDERSSON (M) replik:
          </note>
          <u>
            <seg>
              Herr talman! Jag tänkte nästan säga som de gör i de amerikanska
              advokatfilmerna: I rest my case. Men jag kan bara konstatera att
              Miljöpartiets förslag och diskussionerna däromkring direkt är
              skadligt för socialt ansvarstagande, direkt skadligt för innovationer
              när det gäller miljö och investeringar och direkt skadligt för
              tillväxt i ett vidare perspektiv. Det framgår med all önskvärd
              tydlighet.
            </seg>
          </u>
          <note type="speaker">
            Anf. 70 ANNIKA LILLEMETS (MP) replik:
          </note>
          <u>
            <seg>
              Herr talman! Hur kan det vara direkt skadligt att se på olika
              sätt att få det finansiella systemet att fungera bättre för många
              och för att hantera de ekologiska kriserna? Hur skulle det kunna
              vara skadligt att förutsättningslöst titta på olika förslag och
              lösningar för hur det skulle kunna fungera bättre och hur Riksbanken
              skulle kunna fungera bättre?
            </seg>
          </u>
          <u>
            <seg>
              Vi har en motion, som inte behandlas nu, med ett förslag om en
              grön investeringsbank för att främja investeringar i miljöteknik.
              Vi har också förslag om en sparbank. Allt skulle kunna göras bättre
              och måste göras bättre, om vi ska ha en god framtid vad gäller
              miljö, social rättvisa och ekonomisk stabilitet.
            </seg>
          </u>
          <u>
            <seg>
              Jag förstår verkligen inte hur det skulle kunna vara direkt skadligt.
              Det är möjligt att krav på hundraprocentig kapitaltäckning skulle
              kunna vara det, vad vet jag? Det är därför jag vill utreda det,
              och det förtjänar att utredas. Det här med kapitaltäckning kommer
              från IMF-ekonomer, och det finns många andra förslag som vi skulle
              kunna tala om, fast det hinner vi nog inte göra nu.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Mänskliga rättigheter i svensk utrikespolitik
          </note>
          <note type="speaker">
            Anf. 71 CARIN RUNESON (S):
          </note>
          <note>
            Herr talman! I detta betänkande om mänskliga rättigheter i svensk
            utrikespolitik behandlas ett stort antal motionsförslag från allmänna
            motionstiden under åren 2010, 2011, 2012 och 2013.
          </note>
          <u>
            <seg>
              Den största delen av betänkandet handlar om flera av Afrikas
              länder, där brotten mot de mänskliga rättigheterna är både omfattande
              och i många länder oerhört allvarliga och grova. Även ett par
              länder i Latinamerika, Colombia och Guatemala, tas upp i betänkandet.
              Ett avsnitt tar upp Pakistan, och det finns även med ett antal
              motioner om ett fritt och öppet internet som gett upphov till
              en av punkterna i betänkandet.
            </seg>
          </u>
          <u>
            <seg>
              Vi socialdemokrater har en reservation tillsammans med Miljöpartiet
              och Vänsterpartiet om en MR-strategi, reservation 1, och en reservation
              tillsammans med Miljöpartiet om Afrika allmänt, reservation 2.
              Jag vill yrka bifall till båda dessa reservationer.
            </seg>
          </u>
          <u>
            <seg>
              Herr talman! Det har sagts många gånger från den här talarstolen,
              men det förtjänar säkerligen att sägas igen, att det är av största
              vikt att arbetet med att främja demokrati och mänskliga rättigheter
              ska genomsyra den svenska utrikespolitiken. En förutsättning för
              demokrati och ett fundamentalt uttryck för socialdemokratins grundläggande
              värderingar är just respekten för de mänskliga rättigheterna.
              Dessa är, vilket jag förutsätter att vi alla är överens om, en
              okränkbar helhet utifrån FN:s allmänna förklaring.
            </seg>
          </u>
          <u>
            <seg>
              Vi kan aldrig nog betona hur viktigt det är att stå upp för de
              mänskliga rättigheterna, oavsett var i världen de kränks och oavsett
              av vem – stormakt, diktatur eller den lilla staten någonstans
              långt borta. Det är precis lika illa och lika fel var än MR-brotten
              begås.
            </seg>
          </u>
          <u>
            <seg>
              Kampen mot diskriminering på grund av kön, etnicitet, sexuell
              läggning, funktionshinder och religion måste föras både nationellt
              och internationellt. Även de fackliga rättigheterna behöver stärkas,
              inte minst i Asien.
            </seg>
          </u>
          <u>
            <seg>
              Kvinnor utgör en majoritet av jordens befolkning, men kvinnors
              rättigheter kränks ständigt, överallt och på alla kontinenter.
              Detta gäller även barnen. Därför, herr talman, anser vi socialdemokrater
              att det är mycket viktigt att svensk utrikespolitik prioriterar
              just jämställdhet och barns rättigheter.
            </seg>
          </u>
          <u>
            <seg>
              Det är angeläget att Sverige utvecklar en ny strategi för arbetet
              med de mänskliga rättigheterna i svensk utrikespolitik. Det ringa
              stödet för ett svenskt medlemskap i FN:s råd för mänskliga rättigheter
              visar mycket tydligt på behovet av nya svenska ansträngningar
              på det här området.
            </seg>
          </u>
          <u>
            <seg>
              Sverige hade tidigare ett gott anseende när det gäller främjandet
              av de mänskliga rättigheterna, men man kan fråga sig vart vi nu
              är på väg. Vi måste bli bättre.
            </seg>
          </u>
          <u>
            <seg>
              Därför, herr talman, är det viktigt att vi tar ett riktigt krafttag
              och ger arbetet för de mänskliga rättigheterna en rejäl nystart.
              En ny strategi måste utarbetas, och det tycker vi att vi ska göra
              i nära samverkan med det civila samhället. På det här sättet kan
              Sverige återställa de anseende som gått förlorat på MR-området
              sedan den borgerliga regeringen tillträdde 2006.
            </seg>
          </u>
          <u>
            <seg>
              När det gäller Afrika är det välkänt och omvittnat att Sverige
              under decennier byggde upp ett förtroendekapital som gett möjlighet
              till konstruktiv samverkan men även till kritisk dialog. Afrika
              är i dag en kontinent som kan och vill utvecklas, men det är viktigt
              att vi hela tiden har med oss att länderna och regionerna i Afrika
              är olika och att en politik för Afrika måste bygga på att de olika
              länderna har helt olika kulturer och synsätt men tillsammans har
              unika förutsättningar.
            </seg>
          </u>
          <u>
            <seg>
              Bara under det senaste decenniet har vi fått uppleva att Afrika
              har fått många nya trevande, men ändock, demokratier. En grundförutsättning
              för en hållbar social och ekonomisk utveckling är förstås en fortsatt
              demokratisering med respekt för de mänskliga rättigheterna och
              för rättsstatens principer.
            </seg>
          </u>
          <u>
            <seg>
              Ett starkt fokus måste även fortsättningsvis riktas mot de stora
              utmaningarna för Afrika, det vill säga konflikter, hiv/aids, malaria,
              tbc, arbetslöshet, brister i demokratin, utbredd korruption, etniska
              konflikter, klimat och miljö, urbanisering – ja, listan kan göras
              längre än så.
            </seg>
          </u>
          <u>
            <seg>
              Det är bara att konstatera, herr talman, att utvecklingen är
              både sammansatt och tämligen komplicerad och att en politik för
              Afrika måste vara samverkande och mycket mångsidig.
            </seg>
          </u>
          <u>
            <seg>
              Min partikamrat Carina Hägg kommer senare i debatten att gå in
              mer i detalj i frågor som rör några av Afrikas olika länder.
            </seg>
          </u>
          <u>
            <seg>
              Även om avsnittet om Latinamerika är den lättast vägande delen
              i det här betänkandet vill jag ändå, herr talman, säga några ord
              om det.
            </seg>
          </u>
          <u>
            <seg>
              I betänkandet slås det bland annat fast att vi anser att det
              är viktigt att utveckla relationerna med Latinamerika. För två
              år sedan gjorde utskottet, uppdelat på tre delegationer, en studieresa
              till olika länder i Latinamerika. Det var väldigt bra och lärorikt
              och skapade många kontakter för oss politiker som vi har följt
              upp efter resan.
            </seg>
          </u>
          <u>
            <seg>
              När det gäller den diplomatiska närvaron på den här kontinenten
              finns det både funderingar och obesvarade frågeställningar hos
              oss; det vill jag betona.
            </seg>
          </u>
          <u>
            <seg>
              Vi ser ju tydligt att diplomatisk närvaro, och då inte minst
              i Colombia, bidrar till att utveckla demokratiska processer i
              landet, lyfta jämställdhetsfrågor och till att man aktivt deltar
              i debatten om och kring jämställdhet och SRHR-frågorna.
            </seg>
          </u>
          <u>
            <seg>
              Om jag håller mig kvar i Colombia, kan jag konstatera att det
              äntligen efter mer än 40 år av intern väpnad konflikt ändå har
              skett en del framsteg, och det är positivt av många skäl, inte
              minst med tanke på att konflikten haft förödande konsekvenser
              när det gäller situationen för de mänskliga rättigheterna och
              för så många enskilda colombianer och colombianska familjer. Det
              har ju i alla dessa år egentligen inte varit något annat än ett
              regelrätt krig som det talats och rapporterats alldeles för lite
              om.
            </seg>
          </u>
          <u>
            <seg>
              Att regeringssidan och representanter för Farcgerillan kommit
              till förhandlingsbordet är bra, och att man dessutom efter viss
              påtryckning från olika håll tagit till sig kritiken och tydligen
              också läst på innehållet i FN:s deklaration 1325 och nu även har
              gett plats för ett par kvinnor vid förhandlingsbordet är ännu
              bättre.
            </seg>
          </u>
          <u>
            <seg>
              Men Colombia har fortfarande lång väg att vandra innan man kan
              hävda att den mångåriga interna väpnade konflikten med alla dess
              förödande följdverkningar är löst, och tyvärr är det så att det
              fortfarande begås många brott mot de mänskliga rättigheterna i
              Colombia.
            </seg>
          </u>
          <u>
            <seg>
              Sveriges bidrag när det gäller fredsbyggandet i Colombia inleddes
              ju för drygt tio år sedan, 2003, genom vårt stöd till att ta fram
              FN-rapporten human development report under rubriken Återvändsgränd
              med en utväg . Rapporten satte fokus på de strukturella orsakerna
              till den interna väpnade konflikten men presenterade också ett
              antal förslag till lösningar.
            </seg>
          </u>
          <u>
            <seg>
              Med den här rapporten som utgångspunkt utarbetade Sverige och
              UNDP ett regionalt freds- och utvecklingsprogram i sex svårt konfliktdrabbade
              regioner i Colombia. Det här initiativet är i dag en modell för
              fredsbyggande i landet, och det känns ju oerhört positivt att
              vi kan vara med och bidra med en pusselbit i det svåra arbetet
              med konfliktlösning och fredsbyggande.
            </seg>
          </u>
          <u>
            <seg>
              Det här initiativet togs när vi socialdemokrater satt i regeringsställning,
              men jag vill ändå säga att det är positivt att vi från Sveriges
              sida alltsedan 2003 genom uthållig politisk dialog, tillhandahållande
              av dialogutrymmen och stöd till olika lokala parter har bidragit
              till att man i Colombia har kunnat ta några steg framåt mot en
              förhandlingslösning. Situationen har plågat så många människor
              i så många år. Kan vi komma framåt är det bra.
            </seg>
          </u>
          <u>
            <seg>
              De båda samarbetsområden där vi från Sveriges sida finns med
              är ju fred och säkerhet respektive mänskliga rättigheter och demokratisk
              samhällsstyrning. Inom området mänskliga rättigheter och samhällsstyrning
              är det svenska biståndet inriktat på personer och grupper som
              har varit och är särskilt påverkade av den långvariga konflikten.
            </seg>
          </u>
          <u>
            <seg>
              Herr talman! Här är jag tillbaka vid det jag inledde mitt anförande
              med. Ska vi från Sveriges sida kunna fortsätta att vara den starka
              rösten som påtalar brott mot mänskliga rättigheter och att vara
              ett land och en politisk kraft som alltid främjar de mänskliga
              rättigheterna, ja, då måste vi, herr talman, få en nystart och
              en ny svensk strategi på det här området, och det arbetet kan
              inte vänta.
            </seg>
          </u>
          <note type="speaker">
            Anf. 72 BODIL CEBALLOS (MP):
          </note>
          <u>
            <seg>
              Herr talman! När jag förberedde den här debatten gick jag in
              på nätet för att plocka fram betänkandetexten, och rubriken på
              nätet är följande: Nej till motioner om mänskliga rättigheter
              i svensk utrikespolitik.
            </seg>
          </u>
          <u>
            <seg>
              Låter det inte märkligt? Sveriges utrikespolitik har som grund
              de mänskliga rättigheterna och ändå blir rubriken att det är nej
              till motioner om mänskliga rättigheter. Det innebär att det inte
              är ett bifall till någon motion. Vad ger det för budskap till
              medborgarna om vad riksdagen ägnar sig åt och vad vi ledamöter
              egentligen gör? Varför har vi 349 ledamöter som skriver en massa
              förslag när det ändå blir nej till alltihop?
            </seg>
          </u>
          <u>
            <seg>
              Vi i oppositionen kan ju åtminstone reservera oss och säga ja
              till de motioner vi väcker, men ni på allianssidan säger ju i
              praktiken bara nej – alltid och till allting. Det är svårt att
              förklara för medborgarna att vi i praktiken egentligen bifaller
              en motion eller föreslår en annan lösning när så gott som alla
              motioner av formella skäl avslås.
            </seg>
          </u>
          <u>
            <seg>
              Jag deltog i en debatt häromdagen, och detta händer då och då.
              Alla tycker egentligen samma sak, men så säger någon: Ja, men
              ni avslog ju det, och kanske har inte någon reserverat sig. Vi
              behöver se över formerna för hur motionerna besvaras. Till exempel
              kan man ju använda sig av svaren ja, nej eller besvarad. Det är
              inte så pedagogiskt lätt att ta den här diskussionen med medborgarna,
              som förväntar sig att vi röstar för det som vi själva föreslår
              i riksdagen.
            </seg>
          </u>
          <u>
            <seg>
              Det är ju så att vi många gånger diskuterar oss fram till helt
              gemensamma ståndpunkter i utskottet. Ett sådant exempel är när
              utskottet hade Saddam Husseins folkmord på kurderna på sitt bord
              för några år sedan, då vi gemensamt skrev en text som beskrev
              utskottets syn på händelsen. Och det är bara ett exempel på de
              många gånger som vi har haft samsyn. Jag tar upp det exemplet
              eftersom årsdagen för al-Anfalkampanjens påbörjande nyligen har
              inträffat. Bland annat har en domare i Iraks högsta domstol varit
              här på besök i veckan och talat om hur processen gick till, men
              jag har också lyssnat till människor som överlevde och kan vittna
              om de ohyggligheter som pågick. Och det är ju ingenting som någon
              här ifrågasätter.
            </seg>
          </u>
          <note>
            I år, mandatperiodens sista år, behandlar vi motioner om mänskliga
            rättigheter främst med inriktning på mänskliga rättigheter i vissa
            regioner och länder i världen. Motionerna som behandlas i år handlar
            om Afrika allmänt, Sahelregionen, Demokratiska republiken Kongo,
            Eritrea, Etiopien, Mauretanien, Nigeria, Senegal, Somalia, Sudan,
            Sydsudan, Latinamerika allmänt, Colombia, Guatemala och Pakistan.
          </note>
          <u>
            <seg>
              I år är inte palestinierna med. Men i dag utanför Riksdagshuset
              står en grupp palestinier som kommer att utvisas till Irak, trots
              att Irak inte tar emot dem. Många av dem har befunnit sig här
              i många år. Jag vet inte om ni har varit ute och pratat med dem.
              Jag gjorde det för en stund sedan. Jag tycker att detta är någonting
              som vi verkligen behöver ta till oss. Hur ser det ut för de statslösa
              palestinierna runt om i Europa? Vart ska de ta vägen när de länder
              som de tidigare har bott i inte tar emot dem? Det här är någonting
              som har diskuterats här tidigare på morgonen i dag, så jag tänker
              inte uppehålla mig vid det.
            </seg>
          </u>
          <u>
            <seg>
              I årets betänkande behandlas också ett antal motioner om annat
              som rör mänskliga rättigheter i svensk utrikespolitik som inte
              behandlas i dag, eftersom det som frågorna belyser redan har behandlats
              tidigare under mandatperioden och eftersom utskottet arbetat med
              olika teman till de olika debatterna.
            </seg>
          </u>
          <u>
            <seg>
              Det finns många bra förslag där, och vi får väl uppmana motionärerna
              att återkomma till nästa allmänna motionstid och till nästa mandatperiod
              när det gäller de motioner som inte har hunnit behandlas.
            </seg>
          </u>
          <u>
            <seg>
              Herr talman! Mänskliga rättigheter är universella, likvärdiga
              och odelbara. De har fastslagits i FN:s allmänna förklaring om
              de mänskliga rättigheterna och i de två huvudkonventionerna om
              medborgerliga och politiska respektive ekonomiska, sociala och
              kulturella rättigheter. Rättigheterna är också ömsesidigt förstärkande.
              Mänskliga rättigheter och folkrätten ligger till grund för svensk
              utrikespolitik. För att uppnå de mänskliga rättigheternas syfte
              – det vill säga att säkerställa varje människas möjlighet att
              leva ett liv i värdighet – menar Miljöpartiet att alla rättigheter
              måste ges samma prioritet, till skillnad från regeringen, som
              oftast brukar prioritera de medborgerliga och politiska rättigheterna.
            </seg>
          </u>
          <u>
            <seg>
              Under min tid i utrikesutskottet har jag särskilt försökt belysa
              hur minoriteters rättigheter kränks runt om i världen. Miljöpartiet
              menar att rätten till den egna kulturella identiteten är grundläggande
              i länder med olika befolkningsgrupper. Att försöka assimilera
              människor till en annan kultur eller utplåna den kulturella identiteten
              genom förtryck leder bara till mer motsättningar och/eller mänskligt
              lidande. Att inte i frihet få vara mayafolk, kurder, västsaharier,
              samer eller katalaner på grund av ett majoritetssamhälles brist
              på förståelse för den kulturella bakgrund varje individ har leder
              till motsättningar i stället för till fredlig samexistens. Alla
              försök att hindra människor att tala sitt språk, leva med sina
              egna traditioner eller att uttrycka sin kultur på olika sätt är
              en provokation och måste fördömas av omvärlden.
            </seg>
          </u>
          <u>
            <seg>
              I svensk politik står vi bakom de mänskliga rättigheterna och
              folkrätten. De mänskliga rättigheterna innefattar folkens rätt
              till självbestämmande, asylrätten, minoriteters rättigheter, funktionshindrades
              rättigheter, kvinnors och barns rättigheter med mera. Det innebär
              att vi ska ta allas rättigheter i beaktande när vi tolkar folkrätten.
              Politiska överväganden beroende på vem som överskrider vad folkrätten
              tillåter är inte som vi ser det okej.
            </seg>
          </u>
          <u>
            <seg>
              Dödsstraffet till exempel är lika avskyvärt oavsett vem som utdömer
              det. Ett angrepp mot en annan stat är lika fel oavsett vem som
              genomför det. En ockupation av ett land eller en landsdel är lika
              förkastlig oavsett vem som ockuperar. Det finns i dag ett antal
              platser i världen som vi är märkligt tysta om. Så fort mediernas
              fokus är på en annan plats eller motståndet mot en ockupation
              sker i form av icke-våld lämnar vi scenen och ägnar oss åt nästa
              och den för närvarande mest aktuella oroshärden. Vissa länder
              fördöms för det de gör, medan andra får fördjupade partnerskapsavtal.
              Beroende på våra egna eller EU:s ekonomiska intressen behandlar
              vi länder som inte följer folkrätten eller som bryter mot de mänskliga
              rättigheterna på olika sätt. Så borde inte få ske.
            </seg>
          </u>
          <u>
            <seg>
              När jag talar om folkens rätt till självbestämmande menar jag
              inte att en folkomröstning om att uppgå i ett annat land, som
              på Krim nyligen, som utlyses från en vecka till en annan, är i
              enlighet med folkrätten. Detta till skillnad från folkomröstningen
              i Västsahara, som av vissa staters politiska, inte juridiska,
              skäl inte kommer till stånd. Rätten till självbestämmande kan
              innebära att det leder till självständighet men också att man
              bestämmer sig för att stanna kvar – kanske under andra premisser.
              En folkomröstning måste alltid ske på ett sådant sätt att medborgarna
              har god tid på sig att sätta sig in i alla aspekter av vad fördelar
              och nackdelar med de olika förslagen innebär.
            </seg>
          </u>
          <u>
            <seg>
              Folkomröstningarna som utlysts i Skottland och i Katalonien har
              förutsättningar att ge den tiden. I det senare fallet är det dock
              mycket osäkert om majoritetssamhället ens kan tänka sig att lyssna
              på katalanerna, med eller utan folkomröstning.
            </seg>
          </u>
          <u>
            <seg>
              Herr talman! Ursprungsfolk runt om i världen lever fortfarande
              under svåra förhållanden på grund av staters ovilja att erkänna
              och stödja deras mänskliga rättigheter. De diskrimineras och fördrivs
              från sina marker på grund av väpnade konflikter eller ekonomiska
              intressen. Sverige har fått internationell kritik för att inte
              ha ratificerat ILO:s konvention om urfolks rättigheter, och FN:s
              råd för mänskliga rättigheter har kommit med ett stort antal rekommendationer
              som Sverige ännu inte har hörsammat.
            </seg>
          </u>
          <u>
            <seg>
              Detta är inte det enda fall där Sverige inte står bakom eller
              vill ratificera FN-dokument, samtidigt som vi i många fall hänvisar
              till FN och att vi följer FN-spåret. Det är lätt att hävda att
              man följer någon annan, EU:s lady Ashton, FN etcetera, när det
              gynnar våra egna intressen, men regeringen gör lite som den vill
              i de flesta fall. I Ukrainakrisen tycker regeringen att EU gör
              för lite. Det tycker vi också, men det tycker vi även i andra
              sammanhang då Sverige väljer att bara hänvisa till EU:s gemensamma
              ståndpunkter etcetera.
            </seg>
          </u>
          <u>
            <seg>
              När EU-länderna ville dra Syrien inför internationella brottmålsdomstolen
              motarbetade Sverige det och menade att det var fel tajmning och
              hänvisade då till FN-spåret. Nu vill regeringen helst inte nämna
              den fadäsen. Sverige satte också stopp för tuffare sanktioner
              mot telekomsektorn, trots att oppositionen skrek efter just sådana
              då de insåg att de med hjälp av tekniken kunde punktmarkeras och
              spåras av regimen.
            </seg>
          </u>
          <u>
            <seg>
              Men åter till urfolken och närmare bestämt till Guatemala, som
              Sverige sedan 1970-talet har bedrivit ett biståndssamarbete med.
              Vi är en av de större biståndsgivarna, och vårt arbete har varit
              långsiktigt. Det har varit inriktat på mätbara och tydliga framsteg
              för fred, försoning, respekt för de mänskliga rättigheterna, bekämpande
              av den utbredda fattigdomen, politiskt deltagande och jämställdhet
              mellan könen. Kvinnor, barn och urfolk är prioriterade målgrupper.
              Inom sektorn för demokratisk samhällsstyrning och mänskliga rättigheter
              är minskad straffrihet och ett stärkt rättsväsen ett viktigt mål.
              Allt detta står i betänkandet.
            </seg>
          </u>
          <u>
            <seg>
              Jag besökte för snart ett och ett halvt år sedan Guatemala och
              träffade där många representanter för urbefolkningen. De består
              av många olika grupper. Guatemala är ett typiskt exempel på att
              allt inte är vunnet när en väpnad konflikt upphör och demokrati
              införs. Säkerheten i Guatemala är i princip icke-existerande,
              och motsättningarna mellan olika aktörer är enorma. En av de stora
              konflikterna äger rum mellan urbefolkningen och multinationella
              företag som får statens tillstånd att exploatera markområden utan
              samråd i vederbörlig ordning. Under de senaste åren har människor
              dödats antingen vid manifestationer eller i utomrättsliga avrättningar.
              En av ledarna för de urfolk jag träffade mördades bara några månader
              senare.
            </seg>
          </u>
          <u>
            <seg>
              Jag kunde på plats i Guatemala bilda mig en uppfattning om den
              bristande respekten för mänskliga rättigheter generellt i landet,
              men i synnerhet när det gällde urfolken. Guatemalas utrikesminister
              gick tidigare till frontalangrepp mot det svenska biståndet, som
              han menade uppviglade terrorister, det vill säga urfolk som försökte
              skydda sina marker, moder jord, från exploatering av stora utländska
              bolag. I Sverige besökte han både före detta biståndsminister
              Carlsson och flera av våra frivilligorganisationer.
            </seg>
          </u>
          <u>
            <seg>
              Det svenska svaret blev ett förslag att fasa ut biståndet till
              Guatemala, hur det nu kunde vara möjligt. Det borde ha varit tvärtom,
              i synnerhet efter det besök som med all tydlighet visade hur det
              står till med respekten för de mänskliga rättigheterna i landet.
              Sverige borde ha förstått att stödet till mänskliga rättigheter
              är lika nödvändigt framöver även om landets ekonomi är bättre
              nu än förut. Efter många protester, även från allianskolleger
              i utskottet, drogs förslaget tillbaka, men vi vet inte för hur
              länge.
            </seg>
          </u>
          <u>
            <seg>
              Orsaken till att jag skrev denna motion om både Colombia och
              Guatemala var just för att uppmärksamma ledamöterna och regeringen
              på att det är helt fel tajmning, om man ska använda sig av regeringens
              språkbruk, att dra tillbaka det bistånd som är så oerhört betydelsefullt
              för skyddet av de mänskliga rättigheterna i länder där regeringarna
              inte lägger många strån i kors själva för att garantera människors
              lika värde. Då lägger jag extra betoning på regeringen i Guatemala
              eftersom den colombianska presidenten åtminstone utåt sett vill
              ge ett intryck av att Colombia är på rätt väg.
            </seg>
          </u>
          <u>
            <seg>
              Alla länders bistånd har inte det fokus på mänskliga rättigheter
              som vi har i svenskt bistånd. När Sverige drar sig ur ett land
              finns det ingen som naturligt tar vid där vi slutade. Utifrån
              vad jag har sett under mina år i biståndspolitiken förs det inte
              heller några sådana samtal med andra aktörer trots att tanken
              med landfokuseringen bland annat var att alla inte ska vara överallt
              och att insatser skulle samordnas.
            </seg>
          </u>
          <u>
            <seg>
              Jag ser att jag har överskridit min talartid rätt så ordentligt.
              Jag hoppar därför över en del.
            </seg>
          </u>
          <u>
            <seg>
              Miljöpartiet står självklart bakom alla de reservationer som
              vi har i betänkandet. Men jag väljer i dag att lägga fokus på
              Guatemala och yrkar bifall till reservation 12.
            </seg>
          </u>
          <u>
            <seg>
              Jag trodde att Vänsterpartiet skulle vara här och tala om situationen
              i Kongo och den reservation som vi har om det. Men det är de inte.
              Därför yrkar jag bifall även till reservation 4.
            </seg>
          </u>
          <note type="speaker">
            Anf. 73 JULIA KRONLID (SD):
          </note>
          <note>
            Herr talman! Jag börjar med att yrka bifall till Sverigedemokraternas
            reservation 7 om Nigeria och 13 om Pakistan.
          </note>
          <u>
            <seg>
              Vi debatterar i dag, som sagt, ett betänkande om mänskliga rättigheter
              som behandlar ett stort antal motioner och har en inriktning på
              särskilda regioner. Sverigedemokraterna har ett antal motionsyrkanden
              i detta betänkande som har behandlats tidigare under mandatperioden
              och därför behandlas under så kallad förenklad motionshantering.
              Vi ställer oss fortfarande bakom innebörden i dessa motionsyrkanden,
              men vi har inga reservationer knutna till dem eftersom de inte
              behandlas specifikt i just detta betänkande.
            </seg>
          </u>
          <u>
            <seg>
              Man skulle kunna tro att detta är den första utrikespolitiska
              debatt som vi har i utskottet denna vecka. Men flera av oss har
              faktiskt varit och debatterat både i Uppsala och i Örebro. Det
              är roligt att det finns ett stort intresse för utrikespolitik
              och mänskliga rättigheter. Det är kul att utrikesutskottet inte
              bara debatterar inom riksdagens väggar utan även finns ute i samhället.
            </seg>
          </u>
          <u>
            <seg>
              Generellt vad gäller demokrati och mänskliga rättigheter finns
              det en stor samsyn i utrikesutskottet, även om det såklart finns
              synpunkter från oppositionen på områden där vi anser att regeringen
              borde engagera sig mer. Vi ställer oss alla bakom den allmänna
              förklaringen om de mänskliga rättigheterna som Förenta nationernas
              generalförsamling antog 1948. Förklaringen gav det internationella
              samfundet en gemensam värdegrund i synen på människan och förhållandet
              mellan stat och individ och slog fast grundläggande normer för
              de mänskliga rättigheterna som är överordnade politiska, ekonomiska,
              kulturella och religiösa skillnader. De grundläggande normer som
              anges i den allmänna förklaringen är universella och bindande
              för alla världens stater. Alla stater har en skyldighet att värna
              alla människors lika värde och rättigheter.
            </seg>
          </u>
          <u>
            <seg>
              Herr talman! Det finns många saker i betänkandet där vi instämmer
              med utskottsmajoriteten, men jag väljer att inte fokusera på det
              nu. Jag skulle i stället vilja lyfta fram de motionsyrkanden från
              Sverigedemokraterna som behandlas i detta betänkande.
            </seg>
          </u>
          <u>
            <seg>
              Herr talman! Sverigedemokraterna anser att det finns en grupp
              som regeringen, FN och EU uppmärksammar alldeles för lite med
              tanke på deras utsatthet, och det är förföljda kristna. Låt mig
              samtidigt säga: Ja, det är självklart att alla minoriteters rättigheter
              är viktiga. Mitt syfte med att lyfta fram just kristna i dagens
              anförande är inte att vi ska glömma bort andra grupper eller på
              något sätt anse dem vara mindre viktiga, men när man anser att
              något behöver uppmärksammas mer blir det lite otydligt att bara
              prata generellt om mänskliga rättigheter och minoriteters rättigheter.
              Därför vill jag lyfta fram just de kristnas situation.
            </seg>
          </u>
          <u>
            <seg>
              I andra sammanhang är det inte konstigt att prata om till exempel
              kvinnors situation, barns situation eller hbtq-personers rättigheter
              – dessa grupper kan vara väldigt utsatta – men ibland när Sverigedemokraterna
              vill lyfta fram just kristnas rättigheter kan vi få kritik för
              det. Jag tycker att det är lite märkligt. Jag vill alltså bara
              inledningsvis vara tydlig.
            </seg>
          </u>
          <u>
            <seg>
              Vi har en motion som lyfter fram kristnas situation i flera delar
              av världen. Det handlar bland annat om Egypten och om de fruktansvärda
              övergrepp som pågår i Syrien. Det handlar också om Irak, där det
              nästan pågår en etnisk rensning av kristna – men där det nu finns
              lite hopp om en autonom region för kristna. I detta betänkande
              behandlar vi dock särskilt situationen för kristna i Nigeria och
              Pakistan.
            </seg>
          </u>
          <u>
            <seg>
              Herr talman! I Nigeria finns terroristgruppen Boko Haram som
              har dödat ett stort antal människor, både kristna och moderata
              muslimer som inte vill följa sharialagar. Enligt ett sydafrikanskt
              forskningsinstitut beräknades Boko Haram i juni 2013 dittills
              ha dödat närmare 4 000 människor och skadat många tusen fler.
              I vissa delstater i Nigeria har det tagits beslut som har lett
              till att kristna blivit utsatta för begränsningar i skolorna,
              hotade med kidnappning, utsatta för tvångsäktenskap samt nekade
              anställning, rent vatten och hälsovård.
            </seg>
          </u>
          <u>
            <seg>
              Det är förenat med stora risker att konvertera till kristendom,
              och det är farligt för kyrkor att ta emot nyomvända. Den 5 januari
              2012 samlades 45 kristna till veckomöte. Några ögonblick senare
              var kyrkan fylld av döda och sårade. Den 26 februari 2012 styrde
              två självmordsbombare sin bil rakt in i Kristi kyrka i Jos mitt
              under pågående gudstjänst. Minst fyra personer dödades och över
              40 skadades, bland dem en ung flicka. Nära 300 kyrkor i Nigeria
              är förstörda. Jag anser att dessa grymheter måste få ett slut.
            </seg>
          </u>
          <u>
            <seg>
              Jag menar att Sverige tydligare bör visa sitt stöd för dessa
              utsatta kristna i Nigeria som systematiskt diskrimineras. Vi bör
              tydligare fördöma Boko Harams våldsamma attacker, som skördar
              alltför många människoliv från olika grupper. Inom ramen för FN
              och EU bör Sverige verka för att de kristnas säkerhet garanteras
              och våldsamheterna upphör. Det är bra att utskottet i det här
              betänkandet lyfter upp problematiken, men jag anser att Sverige
              är alldeles för tyst när attacker av det här slaget sker i Nigeria.
              Jag anser att Sverige borde kunna göra mer i frågan.
            </seg>
          </u>
          <u>
            <seg>
              Herr talman! För att gå vidare till Pakistan finns det flera
              rapporter om hur landets strikta antihädelselagar har slagit hårt
              mot kristna. I augusti 2012 kom rapporter om att en elvaårig kristen
              flicka, Rifta Masih i Pakistan, fängslades och anklagades för
              hädelse. Flickan, som har Downs syndrom, påstås ha bränt upp sidor
              ur Koranen. Detta orsakade stor uppståndelse och ledde till att
              hundratals kristna fick fly från byn där den lilla flickan bodde.
              Fallet ledde till att FN kritiserade landets hårda antihädelselagar,
              vilket i sin tur kan ha påverkat att personen som antagligen fabricerat
              de brända sidorna ur Koranen blev gripen. Han blev dock inte fälld,
              och fallet är nu nedlagt.
            </seg>
          </u>
          <u>
            <seg>
              I augusti 2013 var 600 personer på väg hem från kyrkan när två
              självmordsbombare dödade runt 89 personer och skadade runt 150
              personer. I april i år – väldigt nyligen – har ett kristet par
              blivit anklagade för att under juli 2013 ha sänt hädelse-sms.
              Gojras distriktsdomare, som ansvarade för rättegången, dömde dem
              den 4 april till döden för detta. Ett överklagande är nu planerat.
              Parets advokat berättar för en människorättsorganisation som bevakar
              situationen i Pakistan att polisen var oförmögen att komma med
              verkliga bevis i rättegången och att domaren blivit pressad och
              påverkad att fälla domen om dödsstraff.
            </seg>
          </u>
          <u>
            <seg>
              Det är bra att man i betänkandet lyfter fram vad EU gör för att
              generellt verka för respekt för mänskliga rättigheter i Pakistan,
              men i motionen tar vi särskilt upp antihädelselagarna och vilka
              fruktansvärda domar de bidrar till. Jag anser det beklagligt att
              utskottet inte kan vara tydligare i kritiken mot dessa. Jag hade
              också gärna sett fler exempel på vad vår egen utrikesminister
              har gjort i denna fråga och inte bara vad EU gör – om det nu finns
              några sådana exempel. Jag hoppas det.
            </seg>
          </u>
          <u>
            <seg>
              Herr talman! Jag anser det vara viktigt att Sverige självständigt
              visar sitt tydliga stöd för utsatta kristna i Pakistan och tydligt
              tar avstånd från de strikta antihädelselagar och de människorättsbrott
              som pågår mot både kristna och andra minoriteter i Pakistan. Vi
              ska inom FN och EU verka för en fortsatt skarp kritik mot de övergrepp
              som pågår.
            </seg>
          </u>
          <u>
            <seg>
              Herr talman! Detta är inget vi tar upp i betänkandet, men när
              vi talar om utsatta kristna kan jag inte heller låta bli att nämna
              de fruktansvärda övergrepp som pågår i Nordkorea. FN lämnade nyligen
              en rapport om detta. Låt oss fortsätta fästa omvärldens uppmärksamhet
              på de fruktansvärda fångläger som finns där och dit både kristna
              och andra, som har en annan politisk uppfattning, kan skickas.
              Det är en viktig fråga jag anser att vi bör lyfta fram mer.
            </seg>
          </u>
          <note type="speaker">
            Anf. 74 ELISABETH BJÖRNSDOTTER RAHM (M):
          </note>
          <u>
            <seg>
              Herr talman! Vi debatterar i dag betänkandet 2013/14:UU15, som
              behandlar ett antal motionsyrkanden om mänskliga rättigheter i
              svensk utrikespolitik.
            </seg>
          </u>
          <u>
            <seg>
              Arbetet med att främja demokrati, mänskliga rättigheter och hållbar
              utveckling genomsyrar den svenska utrikespolitiken. Sverige ska
              vara en tydlig röst i världen för de mänskliga rättigheterna,
              och vi ska agera bilateralt och multilateralt genom Europeiska
              unionen, det nordiska samarbetet, FN och andra samarbetspartner.
              Omsorgen om och försvaret av de mänskliga rättigheterna är en
              integrerad och central del av den svenska utrikespolitiken.
            </seg>
          </u>
          <u>
            <seg>
              I utrikesdeklarationen i år lyfter utrikesminister Carl Bildt
              upp att EU och Europarådet arbetar sida vid sida för det öppna
              samhällets värden och principer. Sveriges stora engagemang för
              de mänskliga rättigheterna, vår utrikespolitik och vårt utvecklingssamarbete
              speglar våra förhoppningar om en värld där människor kan leva
              fria, utan fruktan och nöd. Demokrati och respekt för politiska
              och medborgerliga rättigheter är viktiga förutsättningar för att
              förverkliga ekonomiska, sociala och kulturella rättigheter.
            </seg>
          </u>
          <u>
            <seg>
              Herr talman! Såväl i politiska partier som i ett brett spektrum
              av enskilda organisationer kommer omsorgen om och försvaret av
              de mänskliga rättigheterna till uttryck. Denna samsyn om de mänskliga
              rättigheternas betydelse i utrikespolitiken är värdefull för Sveriges
              möjligheter att bedriva ett framgångsrikt och resultatinriktat
              arbete som stärker trovärdigheten i våra insatser för de mänskliga
              rättigheterna. Regeringens arbete för mänskliga rättigheter ligger
              fast, och Sverige ska fortsätta att vara pådrivande i det internationella
              arbetet för främjandet av allas mänskliga rättigheter.
            </seg>
          </u>
          <u>
            <seg>
              Tankesmedjan ECFR, European Council on Foreign Relations, presenterar
              varje år en undersökning som granskar länders utrikespolitik.
              Här har Sveriges utrikespolitik rankats i topp tre år i rad, framför
              allt på området mänskliga rättigheter. Det är inte ett sammanträffande
              – Alliansen har stärkt arbetet med de mänskliga rättigheterna.
              De utgör grunden för vår utrikespolitik. Mänskliga rättigheter
              är universella och genomsyrar vår syn på säkerhet och mänsklig
              säkerhet.
            </seg>
          </u>
          <u>
            <seg>
              Vi har varit bland dem som stridit på de mänskliga rättigheternas
              många frontlinjer, och vi backar inte för att i våra möten med
              andra stater driva kontroversiella motvindsfrågor som hbtq-frågan
              och frågor om sexuell och reproduktiv hälsa och rättigheter. Under
              dessa två mandatperioder har också vi satt nätfriheten på den
              globala dagordningen och i FN drivit igenom en resolution om att
              mänskliga rättigheter ska gälla online likaväl som offline.
            </seg>
          </u>
          <u>
            <seg>
              Herr talman! I betänkandet finns en rad reservationer med krav
              på att Sverige ska återställa det anseende som gått förlorat på
              MR-området sedan Alliansen tillträdde 2006.
            </seg>
          </u>
          <u>
            <seg>
              Jag vill yrka avslag på alla reservationer genom att lyfta fram
              ett axplock av det som Sverige prioriterar inom området mänskliga
              rättigheter.
            </seg>
          </u>
          <u>
            <seg>
              Sverige har bidragit med 700 miljoner kronor i humanitärt bistånd
              till dem som drabbats av konflikten i Syrien, och Sverige stöder
              aktörer som verkar för mänskliga rättigheter och demokrati i regionen.
            </seg>
          </u>
          <u>
            <seg>
              Sverige verkar för att den europeiska utrikestjänsten ska stärkas,
              så att den gemensamma utrikespolitiska rösten blir starkare.
            </seg>
          </u>
          <u>
            <seg>
              Sverige fortsätter att delta med personal i EU:s civila och militära
              krishanteringsinsatser.
            </seg>
          </u>
          <u>
            <seg>
              Sverige fortsätter att rädda liv och lindra nöd genom omedelbart
              stöd vid kriser och katastrofer.
            </seg>
          </u>
          <u>
            <seg>
              Sverige verkar för att stärka det humanitära responssystemet.
              Vårt bidrag till kampen mot fattigdom och förtryck hör till de
              allra mest generösa. Den svenska biståndsramen uppgår till mer
              än 38 miljarder kronor, och vi möter det internationella 0,7-procentsmålet
              liksom det svenska enprocentsmålet.
            </seg>
          </u>
          <u>
            <seg>
              Andelen människor som lever i fattigdom har halverats, och målet
              om minskad undernäring är inom räckhåll inom ett år.
            </seg>
          </u>
          <u>
            <seg>
              Herr talman! Regeringen fortsätter satsningen på hälsa för att
              rädda kvinnors och barns liv. I detta syfte prioriterar regeringen
              bland annat arbetet för sexuell och reproduktiv hälsa och rättigheter
              samt sanitet. Stödet till FN:s befolkningsfond UNFPA ökar liksom
              stödet till Unicef.
            </seg>
          </u>
          <u>
            <seg>
              Mänskliga rättigheter handlar om så mycket. Därför är det viktigt
              att Sverige är en stark röst för att stärka både män och kvinnor.
              Sverige är en stark röst för kvinnors rätt till sin egen kropp
              och att själva ta beslut om att till exempel utföra abort. Sverige
              arbetar för mäns och kvinnors lika rättigheter till utbildning
              och arbete.
            </seg>
          </u>
          <u>
            <seg>
              Kvinnors säkerhet och påverkan i fredsprocesser är av yttersta
              vikt. Därför fortsätter genomförandet av FN:s säkerhetsrådsresolution
              1325 att vara centralt.
            </seg>
          </u>
          <u>
            <seg>
              Sverige är den sjätte största bidragsgivaren till FN-systemet.
              Vi har haft över 80 000 personer i FN-tjänst genom åren, och vi
              är den tredje största humanitära givaren.
            </seg>
          </u>
          <u>
            <seg>
              Sverige arbetar tätt tillsammans med EU för att stärka upp förutsättningarna
              i Afrika. För drygt tre veckor sedan antogs slutsatser för att
              öka handel och utveckling, demokrati och god samhällsstyrning,
              rättsstatsprincipen och mänskliga rättigheter.
            </seg>
          </u>
          <u>
            <seg>
              Mänskliga rättigheter är inte självklara, och i betänkandet finns
              en rad motioner som tar upp situationen i olika länder runt om
              i världen. Brott mot de mänskliga rättigheterna förekommer tyvärr
              på så många håll. Alliansregeringen arbetar därför ständigt med
              att förstärka våra resultatstrategier och förtydliga Sveriges
              ovillkorliga krav på respekt för mänskliga rättigheter.
            </seg>
          </u>
          <note>
            Jag yrkar bifall till utrikesutskottets förslag i betänkande
            UU15 och avslag på alla reservationer.
          </note>
          <note type="speaker">
            Anf. 75 CARIN RUNESON (S) replik:
          </note>
          <u>
            <seg>
              Herr talman! När det gäller mänskliga rättigheter har vi i svensk
              politik i allt väsentligt samma uppfattning. Det är ju ingen här
              som motarbetar de frågor som handlar om mänskliga rättigheter.
              Men när Elisabeth Björnsdotter Rahm gång på gång talar om att
              Sverige är en stark röst och ska bli en ännu starkare röst och
              att mänskliga rättigheter är grunden för vår utrikespolitik undrar
              jag: Vad är det, Elisabeth Björnsdotter Rahm, som gör att vi inte
              längre har en utsedd MR-ambassadör på UD som vi har haft under
              så många år tidigare? Det skulle jag gärna vilja ha ett svar på.
            </seg>
          </u>
          <note type="speaker">
            Anf. 76 ELISABETH BJÖRNSDOTTER RAHM (M) replik:
          </note>
          <u>
            <seg>
              Herr talman! Jag är jätteglad att Carin Runeson lyfter fram den
              stora samsyn vi har inom arbetet för att stärka de mänskliga rättigheterna.
              Precis som Carin Runeson säger är de väldigt betydelsefulla och
              en förutsättning för att vi ska kunna driva en bra utrikespolitik
              och vara en stark röst när det gäller mänskliga rättigheter.
            </seg>
          </u>
          <u>
            <seg>
              Den svenska regeringen kommuner under våren att presentera en
              ny MR-strategi. Vi får avvakta och se vad den kommer att innehålla,
              så jag får återkomma i frågan.
            </seg>
          </u>
          <note type="speaker">
            Anf. 77 CARIN RUNESON (S) replik:
          </note>
          <u>
            <seg>
              Herr talman! Det låter spännande och intressant, men jag hoppas
              verkligen att inte minst de moderata, och borgerliga över huvud
              taget, ledamöterna i utrikesutskottet har påverkat i den här frågan.
              Vi fick vår första MR-ambassadör redan på 80-talet. Det var dessutom
              ett antal länder inom EU som följde vårt exempel.
            </seg>
          </u>
          <u>
            <seg>
              Jag tycker att det är oerhört viktigt att det finns en speciell
              person som kontinuerligt kan lyfta frågorna om mänskliga rättigheter
              på hög diplomatisk nivå och också företräda Sverige i FN:s råd
              för mänskliga rättigheter. Det handlar också om att granska och
              främja mänskliga rättigheter i biståndsmottagarländerna och att
              vara något av en länk mellan regeringen och svenska organisationer.
            </seg>
          </u>
          <u>
            <seg>
              Jag har också ställt den här frågan i den utrikespolitiska debatten
              till utrikesminister Carl Bildt. Då fick jag till svar att vi
              inte behöver ha någon egen MR-ambassadör på UD eftersom EU har
              utsett en särskild person att jobba med MR-frågorna. Det är bra
              att EU har gjort det, men att tycka att det utesluter behovet
              av en MR-ambassadör i Sverige tycker jag är alldeles galet. Nu
              undrar jag: Tycker Elisabeth Björnsdotter Rahm att vi skulle kunna
              klara oss utan en MR-ambassadör bara beroende på att en särskild
              person inom EU är utsedd för MR-frågorna?
            </seg>
          </u>
          <note type="speaker">
            Anf. 78 ELISABETH BJÖRNSDOTTER RAHM (M) replik:
          </note>
          <u>
            <seg>
              Herr talman! Jag håller med Carin Runeson, återigen, om att mänskliga
              rättigheter är viktiga och att de är viktiga inom alla områden
              inom utrikespolitiken.
            </seg>
          </u>
          <u>
            <seg>
              Det må vara att Sverige är ett litet land, men vi är en stark
              röst inom så många områden och inom så många kanaler. Sverige
              arbetar både via FN och via EU och med nordiska samarbetspartner
              för att stärka vår svenska röst inom framför allt området mänskliga
              rättigheter. Jag är väldigt tacksam för att vi har en stark position
              inom till exempel EU:s utrikestjänst och att vi har prioriterat
              en talesperson för mänskliga rättigheter inom EU:s utrikestjänst.
            </seg>
          </u>
          <u>
            <seg>
              Jag tycker givetvis att Sverige ska vara pådrivande i att lyfta
              alla de frågor som finns inom området mänskliga rättigheter.
            </seg>
          </u>
          <note type="speaker">
            Anf. 79 BODIL CEBALLOS (MP) replik:
          </note>
          <u>
            <seg>
              Herr talman! Vi återkommer ofta till att det är en stor samsyn
              mellan alla partier i Sveriges riksdag i utrikespolitiken. Vi
              brukar faktiskt uppmärksamma det därför att vi har en stor samsyn.
              Därför blir det så konstigt när ni i valdebatter och annat brukar
              skrämmas med att det inte finns någon samsyn i oppositionen om
              utrikespolitiken och att vi inte kan komma överens, för egentligen
              är vi allihop relativt överens om väldigt mycket. Det vore intressant
              att höra varför ni alltid påstår att vi har så skilda uppfattningar
              i utrikespolitiken när det i andra sammanhang betonas att vi alla
              har en samsyn. Men det var egentligen inte därför som jag begärde
              ordet.
            </seg>
          </u>
          <u>
            <seg>
              Sverige gör mycket som är bra när det gäller mänskliga rättigheter.
              Sverige är ett land som ligger före många av de andra, och det
              är en del länder i EU-området som inte gör särskilt mycket och
              som går precis på tvärs med vad vi allihop här i riksdagen skulle
              vilja. Jag tänker bland annat på era spanska kolleger från Partido
              Popular och deras förslag om inskränkningar i aborträtten och
              annat.
            </seg>
          </u>
          <u>
            <seg>
              När det gäller kvinnors rättigheter och mänskliga rättigheter
              måste vi jobba inte bara utanför Sveriges och EU:s gränser utan
              också innanför gränserna.
            </seg>
          </u>
          <u>
            <seg>
              Jag tänker att ni moderater har en jätteuppgift framför er när
              det gäller att påverka era kolleger i Europa som håller på att
              införa lagar som kränker kvinnors rättigheter. Min uppmaning till
              er i Moderaterna är att ta Partido Popular i örat framöver, för
              det behövs.
            </seg>
          </u>
          <note type="speaker">
            Anf. 80 ELISABETH BJÖRNSDOTTER RAHM (M) replik:
          </note>
          <u>
            <seg>
              Herr talman! Det är en olycklig och oroande utveckling vi ser
              i många europeiska länder. Det är vi helt ense om. Därför är det
              ännu viktigare att Sverige är en stark röst i arbetet med de stora
              motvindsfrågorna som rör sexuell och reproduktiv hälsa och rättigheter,
              vilket jag lyfte fram i mitt anförande. Det gäller att Sverige
              sätter press på sina grannländer vad beträffar att mänskliga rättigheter
              gäller alla och är okränkbara. Här är vi en stark röst, och det
              kommer vi att fortsätta vara.
            </seg>
          </u>
          <u>
            <seg>
              Jag uppskattar Bodil Ceballos inledande syn på att vi har en
              stor samsyn när det gäller utrikespolitik och mänskliga rättigheter.
              Låt mig dock vända på frågan: Varför har ni då alla dessa reservationer
              i ett betänkande om mänskliga rättigheter? Om dessa rättigheter
              är odelbara, okränkbara och gäller alla borde samsyn råda, och
              då borde ni inte ha dessa reservationer mot de mänskliga rättigheterna.
            </seg>
          </u>
          <note type="speaker">
            Anf. 81 BODIL CEBALLOS (MP) replik:
          </note>
          <u>
            <seg>
              Herr talman! Då kommer vi tillbaka till det som jag tog upp i
              mitt anförande tidigare. Vi har ett system där vi avslår en massa
              saker som vi egentligen tycker bara för att formen är sådan och
              för att vi inte har kommit överens exakt om de gemensamma formuleringarna.
            </seg>
          </u>
          <u>
            <seg>
              Jag tror att vi skulle vinna på att se över systemet hur vi skriver
              våra avslag, bifall etcetera. Jag tror att vi skulle kunna komma
              till många bra gemensamma förslag också framöver.
            </seg>
          </u>
          <u>
            <seg>
              Det blir konstigt när vi i debatterna säger en sak allihop och
              är överens, men när vi kommer till utskottet ska samma saker avslås.
            </seg>
          </u>
          <u>
            <seg>
              Vi i oppositionen har möjlighet att rösta för våra förslag. Det
              har inte ni på samma sätt.
            </seg>
          </u>
          <u>
            <seg>
              Det finns reservationer för att vi har en viss annan uppfattning,
              självklart, men det är inte så stora skillnader som man många
              gånger kan tro när ni i debatten säger att vi är så oense.
            </seg>
          </u>
          <u>
            <seg>
              Du är en av dem som alltid säger att vi har så stor samsyn, Elisabeth
              Björnsdotter Rahm. Oavsett vad vi andra säger i debatterna brukar
              du alltid kontra med att du är glad över att vi har så stor samsyn.
              Det där med samsyn brukar alltså komma från dig i första hand.
              Men ja, vi har självklart olika uppfattning.
            </seg>
          </u>
          <u>
            <seg>
              När det gäller aborträtten vet jag att det är en fråga som du
              är mycket engagerad i. Därför ber jag dig att ta den frågan vidare
              till dina kolleger. Jag har sagt samma sak till Carl Bildt, till
              Tobias Billström och till någon annan av de moderata ministrarna.
              Jag tror att det var Beatrice Ask när hon var här i kammaren vid
              något tillfälle. Det är viktigt att ni sätter press på era kolleger.
              Vi ska inte ha ett Europa där utvecklingen för kvinnor går bakåt
              i stället för framåt.
            </seg>
          </u>
          <note type="speaker">
            Anf. 82 ELISABETH BJÖRNSDOTTER RAHM (M) replik:
          </note>
          <u>
            <seg>
              Herr talman! Alliansregeringen driver en stark och aktiv politik
              inom området mänskliga rättigheter. Att Sveriges utrikespolitik
              har topprankats tre år i rad av en europeisk tankesmedja talar
              sitt tydliga språk. Vår största framgång var vår politik för mänskliga
              rättigheter. Den politik som alliansregeringen driver är alltså
              en bra och stark politik.
            </seg>
          </u>
          <u>
            <seg>
              Att vi har en stor samsyn är jag stolt över. För mig är mänskliga
              rättigheter odelbara och okränkbara. Då kan vi inte ha reservationer
              mot dem utan måste se det som ett område där vi har stor samsyn.
            </seg>
          </u>
          <u>
            <seg>
              Jag håller definitivt med dig, Bodil Ceballos, och kan gå hand
              i hand med dig när det gäller abortfrågan. Jag kan gå i döden
              för att stärka kvinnors rätt för att bestämma över sin egen kropp.
              Jag tycker inte alls att den utveckling vi ser i Europa är den
              vi ska se. Vi ska absolut hjälpas åt att stärka kvinnors rätt
              att få bestämma över sin egen kropp inom området sexuell och reproduktiv
              hälsa och rättigheter. Här har vi en ännu större samsyn, skulle
              jag vilja påstå.
            </seg>
          </u>
          <note type="speaker">
            Anf. 83 JULIA KRONLID (SD) replik:
          </note>
          <u>
            <seg>
              Herr talman! Vi har i betänkandet några yrkanden där vi har reserverat
              oss vad gäller situationen för kristna. Det är bra att betänkandet
              lyfter upp vad EU har gjort för mänskliga rättigheter i Nigeria
              och Pakistan, men jag ställer mig kritisk till att man inte tydligare
              lyfter fram vad Sveriges regering har gjort och vad man i Sverige
              har gjort för att motverka de fruktansvärda övergrepp som pågår
              mot kristna på olika håll.
            </seg>
          </u>
          <u>
            <seg>
              Eftersom det inte framgår tillräckligt i betänkandet passar jag
              på att fråga Elisabeth Björnsdotter Rahm vad regeringen avser
              att göra för att på dagordningen tydligare lyfta upp situationen
              för förföljda och utsatta kristna på olika håll i världen.
            </seg>
          </u>
          <note type="speaker">
            Anf. 84 ELISABETH BJÖRNSDOTTER RAHM (M) replik:
          </note>
          <u>
            <seg>
              Herr talman! Mitt tydliga svar är att Sverige arbetar både multilateralt
              och bilateralt genom FN, genom EU och genom nordiska kanaler för
              att lyfta fram Sveriges starka röst när det gäller att stärka
              de mänskliga rättigheterna. Vi talar om mänskliga rättigheter
              inom alla områden, religion, etnicitet, sexuell läggning och så
              vidare. Vi arbetar oförtrutet med att lyfta fram Sveriges starka
              röst när det gäller mänskliga rättigheter. Det gäller även för
              de kristna i Pakistan och Nigeria.
            </seg>
          </u>
          <note type="speaker">
            Anf. 85 JULIA KRONLID (SD) replik:
          </note>
          <u>
            <seg>
              Herr talman! Det är bra att Elisabeth Björnsdotter Rahm står
              här och säger det. Problemet är om man hela tiden ska förlita
              sig på vad EU gör utan att säga vad Sverige vill lyfta upp inom
              EU, för det framgår inte heller.
            </seg>
          </u>
          <u>
            <seg>
              Elisabeth Björnsdotter Rahm har talat mycket om Sveriges starka
              röst. Men i betänkandet står det bara vad EU har gjort, och det
              framgår inte tillräckligt tydligt vad Sveriges regering vill göra.
              Tycker man att EU gör tillräckligt eller inte? Jag tycker inte
              att EU gör tillräckligt på detta område.
            </seg>
          </u>
          <u>
            <seg>
              Om man har arbetat inom dessa kanaler, vad har då regeringen
              lyft upp inom EU och FN för att stärka de kristnas rättigheter,
              mer än att tala generellt? Finns det något konkret exempel?
            </seg>
          </u>
          <note type="speaker">
            Anf. 86 ELISABETH BJÖRNSDOTTER RAHM (M) replik:
          </note>
          <u>
            <seg>
              Herr talman! Det här är ett område där alliansregeringen inte
              delar Sverigedemokraternas syn på det arbete vi gör för mänskliga
              rättigheter. Sverige står bakom den politik som förs inom den
              europeiska utrikestjänsten. Här har vi lika stor möjlighet att
              påverka och lyfta fram vår starka ställning som alla andra länder
              har. Vi har stor samsyn inom EU:s utrikespolitik för att stärka
              mänskliga rättigheter i alla länder där kränkningar förekommer.
            </seg>
          </u>
          <note type="speaker">
            Anf. 87 ISMAIL KAMIL (FP):
          </note>
          <u>
            <seg>
              Herr talman! Sverige är i dag en tydlig röst i världen för mänskliga
              rättigheter. Sverige är pådrivande i att främja demokrati och
              mänskliga rättigheter i världen. Sverige fortsätter under alliansregeringen
              att vara den starka kraften när det gäller att stödja demokratiutveckling
              och öppna samhällen. Sveriges utrikespolitik och vårt stora engagemang
              ska spegla våra förhoppningar om en stabil och säker värld där
              människor kan leva i fred och frihet. Försvaret av mänskliga rättigheter
              är en central del av vår utrikespolitik. Det gäller att värna
              individens grundläggande behov och rätten till ett drägligt liv
              för alla.
            </seg>
          </u>
          <u>
            <seg>
              Herr talman! I enlighet med den allmänna förklaringen om de mänskliga
              rättigheterna, som antogs av FN 1948, är de grundläggande normerna
              för mänskliga rättigheter överordnade politiska, ekonomiska, kulturella
              och religiösa skillnader.
            </seg>
          </u>
          <u>
            <seg>
              Sverige har enligt artiklarna 55 och 56 i FN-stadgan en rätt
              och förpliktelse att vidta åtgärder i samarbete med organisationen
              för att främja allmän aktning och respekt för mänskliga rättigheter
              och grundläggande friheter för alla, utan åtskillnad i fråga om
              ras, kön, språk eller religion.
            </seg>
          </u>
          <u>
            <seg>
              Den allmänna förklaringen slår fast att alla stater har en skyldighet
              att värna alla människors lika värde och rättigheter. Ingen regering
              ska kunna hävda särskilda förhållanden som skäl för att kränka
              mänskliga rättigheter.
            </seg>
          </u>
          <u>
            <seg>
              Herr talman! Det fruktansvärda som hände under Nazityskland och
              andra världskriget borde aldrig upprepas. Nu 66 år efter att den
              allmänna förklaringen antogs av FN är det högst berättigat att
              ställa sig följande frågor:
            </seg>
          </u>
          <note>
            Har dessa folkrättsliga åtaganden omsatts i praktisk handling
            över hela världen? Har dessa grundläggande normer, som slagits
            fast i FN:s allmänna förklaring och i ett antal folkrättsliga
            bindande konventioner, efterlevts? Hur agerade vi när folkmordet
            i Rwanda ägde rum? Vad gjorde FN när al-Anfal-kampanjen ägde rum
            i irakiska Kurdistan under Saddam Hussein och hans regim på 80-talet,
            då över 180 000 kurder dog? Lyckades världssamfundet hindra det
            folkmord som ägde rum i före detta Jugoslavien och i Darfur?
          </note>
          <u>
            <seg>
              Herr talman! FN:s säkerhetsråds resolution 1973 om situationen
              i Libyen gav ett tydligt uttryck för principen om skyldighet att
              skydda de civila. Vi var alla hoppfulla om att FN äntligen skulle
              kunna agera för att skydda de civila över hela världen. Så blev
              inte fallet, tyvärr.
            </seg>
          </u>
          <u>
            <seg>
              Vi kunde notera hur Ryssland och Kina blockerade alla försök
              att hitta en lösning på den syriska krisen. Över 150 000 civila
              har dött i den treåriga konflikten i Syrien. Civila dör och civila
              mål attackeras varje dag medan säkerhetsrådet har svårt att agera.
            </seg>
          </u>
          <u>
            <seg>
              Begreppet skyldighet att skydda är centralt i utvecklingen av
              folkrätten. Folkpartiet liberalerna tycker att fokus måste flyttas
              från staters säkerhet till att i stället sätta människors säkerhet
              i första rummet. Det är dags att agera i den riktningen.
            </seg>
          </u>
          <u>
            <seg>
              För oss liberaler är det inte acceptabelt att civila mördas och
              att ett inbördeskrig fortsätter i Syrien utan något agerande från
              FN:s sida. Regimens attacker på det syriska folket har nu pågått
              i 37 månader medan världssamfundet ser på.
            </seg>
          </u>
          <u>
            <seg>
              När vi ser diktatorer begå brott mot mänskligheten ska vi inte
              avvakta och se på. När mänskliga rättigheter kränks får vi inte
              blunda och gå förbi.
            </seg>
          </u>
          <u>
            <seg>
              Herr talman! Krig och väpnade konflikter är ett av de största
              hindren för länders utveckling. Målet måste vara att uppnå välstånd
              genom demokrati, mänskliga rättigheter och fungerande rättsstat.
              Utan fred och säkerhet kan dessa mål inte uppnås.
            </seg>
          </u>
          <u>
            <seg>
              Sverige är en stark aktör vad gäller att försvara demokrati,
              yttrandefrihet, jämställdhet och mänskliga rättigheter. Vi måste
              fortsätta med vår höga ambition vad gäller MR-frågor.
            </seg>
          </u>
          <u>
            <seg>
              Herr talman! Ett starkt och välfungerande FN är centralt för
              att skydda människor mot folkmord och brott mot mänskligheten.
              Ett starkt och välfungerande FN är en förutsättning för försvar
              av mänskliga rättigheter. Ett starkt och välfungerande FN är garanten
              för fred och stabilitet i världen. Ett starkt och välfungerande
              FN banar vägen för en bättre värld där barnens rättigheter skyddas,
              där kvinnornas rättigheter garanteras och där diskriminering och
              förföljelse förebyggs.
            </seg>
          </u>
          <u>
            <seg>
              Låt oss stärka den internationella brottsmålsdomstolen ICC:s
              roll. Genom ICC skulle vi bättre kunna skydda och försvara mänskliga
              rättigheter och lättare granska brott mot mänskligheten och krigsförbrytelser.
            </seg>
          </u>
          <u>
            <seg>
              Sveriges fortsatta prioritering av folkrätten och respekt för
              mänskliga rättigheter stärker en utveckling byggd på rättsstatens
              principer som ligger i allas intressen, för en värld där människor
              ska kunna leva i fred och samförstånd.
            </seg>
          </u>
          <u>
            <seg>
              Vi ska vara stolta över hur Sverige genom ett framgångsrikt och
              resultatinriktat arbete bedriver MR-frågor både regionalt och
              globalt. Vi är stolta över hur vi hanterar flyktingfrågor både
              på hemmaplan och i EU och över hur vi agerar för en global fred
              och säkerhet på ett sätt som få andra länder gör.
            </seg>
          </u>
          <u>
            <seg>
              Herr talman! Den ryska aggressionen vad gäller Ukraina och annekteringen
              av Krimhalvön strider mot folkrätten. I mer än tre år har Ryssland
              försvarat diktatorn i Damaskus och den syriska regimens användande
              av våld mot från början fredliga demonstranter, bland annat med
              argumentet att interna konflikter ska lösas internt av det berörda
              landet. Men Ryssland med Putin i spetsen verkar inte bry sig om
              att tillämpa detta själva.
            </seg>
          </u>
          <u>
            <seg>
              Kreml beskriver i dag händelserna i östra Ukraina som grundlagsstridig
              användning av våld mot fredliga demonstranter. Herr talman! Moral
              är bra, men dubbelmoral är inte dubbelt så bra.
            </seg>
          </u>
          <u>
            <seg>
              I Irak redovisades under februari ett lagförslag som legaliserar
              tvångsäktenskap för barn. Enligt lagförslaget ska giftermål för
              nioåriga flickor tillåtas, men även flickor yngre än så kan beröras
              om föräldrarna skulle tillåta det.
            </seg>
          </u>
          <u>
            <seg>
              Våld mot kvinnor är redan i dag ett stort problem i Irak, och
              respekten för mänskliga rättigheterna i Irak är under all kritik.
              Att tillåta giftermål för nioåriga flickor har även andra konsekvenser.
              Det kommer till exempel att innebära förbud för kvinnan att lämna
              hemmet utan makens tillstånd och legalisering av äktenskapliga
              våldtäkter.
            </seg>
          </u>
          <u>
            <seg>
              En annan konsekvens av lagförslaget är att kvinnans rätt till
              skilsmässa försvåras i kombination med att mannens rätt till vårdnad
              om barn över två års ålder stärks. Detta kan ses mot bakgrund
              av att tvångsäktenskap i dag är förbjudet i Irak och att kvinnan
              har rätt till skilsmässa.
            </seg>
          </u>
          <u>
            <seg>
              Lagförslaget är ett bakslag mot jämställdhet och kvinnors rättigheter.
              Vi måste självklart ta avstånd från detta lagförslag. Det är ett
              brott mot mänskliga rättigheter.
            </seg>
          </u>
          <u>
            <seg>
              Avslutningsvis, herr talman, vill jag betona att det är positivt
              att Sverige fortsätter att driva nätfrihet både i EU och i FN.
              Det är också positivt att Sverige är drivande för att åstadkomma
              en internationell dialog för globala normer för internet och styrning
              på nätet.
            </seg>
          </u>
          <note type="speaker">
            Anf. 88 KERSTIN LUNDGREN (C):
          </note>
          <u>
            <seg>
              Herr talman! Betänkandet handlar om motioner, inte om hela världen,
              vilket man skulle kunna tro när man lyssnar på debatten, herr
              talman.
            </seg>
          </u>
          <note>
            Betänkandet fångar motioner från hela mandatperioden, från 2010
            fram till 2013, det vill säga förra hösten och allmänna motionstiden.
          </note>
          <u>
            <seg>
              Jag räknade till 72 motioner som berörs i betänkandet och till
              långt fler yrkanden. Mot den bakgrunden läser man reservationerna
              med viss förvåning. Måhända ska man se det som en bekräftelse
              på den stora enigheten. Det är många yrkanden och många motioner,
              men de 13 reservationer som finns beträffande de 72 motionerna
              och de mångdubbelt fler yrkandena är inte så himla starka, kan
              jag tycka.
            </seg>
          </u>
          <u>
            <seg>
              Det har funnits stor enighet. Det har tidigare här i kammaren
              diskuterats olika betänkanden där vi har lyft fram mänskliga rättigheter,
              eftersom mänskliga rättigheter är en så central del av svensk
              utrikespolitik – det är inte konstigt.
            </seg>
          </u>
          <u>
            <seg>
              Mot bakgrund av vad tidigare talare sagt skulle jag kunna prata
              om tvångsäktenskap för barn i Irak. Men det är ingen som har någon
              sådan motion. Därför väljer jag att bara konstatera: Visst, det
              är helt oacceptabelt. Men jag ska inte ge mig in djupare i den
              diskussionen.
            </seg>
          </u>
          <u>
            <seg>
              Jag skulle också kunna prata om romerna, en fråga som oftast
              brukar komma fram. Från svensk sida har vi haft en oerhört aktiv
              debatt under senare tid när det gäller romernas situation också
              i Sverige men även i Europa, som är ett av de stora utropstecknen
              och en av de stora utmaningarna för oss på vår kontinent. Men
              vi har inga motioner där heller, så därför lyfter jag inte frågan
              mer än så.
            </seg>
          </u>
          <u>
            <seg>
              Jag skulle ha kunnat beröra tibetanernas situation. Den är väldigt
              utmanande. Men också där har vi valt att göra en enkel motionshantering.
            </seg>
          </u>
          <u>
            <seg>
              Palestinierna har berörts, liksom beduinerna, som vi har hört
              talas om i dag, som kastas ut från sina boenden, där EU och kanske
              också Sverige har varit med och finansierat. Det är naturligtvis
              oacceptabelt ur ett MR-perspektiv. Utifrån att mänskliga rättigheter
              är universella och ömsesidigt förstärkande är de närvarande överallt,
              varje dag och varje stund i hela världen.
            </seg>
          </u>
          <u>
            <seg>
              De utmanas i dag mer än på mycket länge, skulle jag vilja säga.
              Då tänker jag på Ryssland, Uganda, Syrien, Turkiet och så vidare,
              men det sker också här i Europa. Vi har dock i Europa konventionen
              om mänskliga rättigheter som ett starkt instrument och på den
              grunden också en rad andra konventioner som bygger en bas för
              det gemensamma arbetet för att stärka mänskliga rättigheter och
              värna och vakta på varandra i Europa. Vi har också en domstol
              som ytterst ger oss alla, som medborgare i Europa och som medlemmar
              i Europarådet, en möjlighet att få våra rättigheter prövade, om
              de kränks av en stat. Det är naturligtvis oerhört viktigt.
            </seg>
          </u>
          <u>
            <seg>
              Straffrihet är förödande för tilltron till mänskliga rättigheter
              och för att bygga ett gott samhälle. Straffrihet är något som
              vi har sett äter sönder samhällen, äter sönder länder. Det har
              berörts tidigare om anfall och straffrihet. Man skulle ha önskat
              att de händelserna hade nått Internationella brottmålsdomstolen.
            </seg>
          </u>
          <u>
            <seg>
              Man skulle kunna önska att det som händer i Östra Kongo inte
              bara blir ett fall utan många fall som når Internationella brottmålsdomstolen
              för att prövas och för att visa att vi har ett internationellt
              regelverk som gäller för oss alla som medborgare men som också
              gäller för stater, där ansvar och straff måste kunna utmätas,
              om det sker övergrepp.
            </seg>
          </u>
          <u>
            <seg>
              Från vår sida är det önskvärt – och Centerpartiet jobbar envetet
              för det – att ICC, Internationella brottmålsdomstolen, stärks.
              Vi skulle gärna se den som en del i ett FN-system, för det vore
              en fullgod handling för att stärka hela FN-strukturen. Vi är långt
              ifrån det i dag, men arbetet från vår sida, från Centerpartiets
              sida – och jag hoppas också från Sverige – går vidare.
            </seg>
          </u>
          <u>
            <seg>
              När vi tittar på betänkandet kan vi se att det finns frågor som
              vi entydigt har en samlad syn på men som inte har berörts fast
              de naturligtvis är viktiga. Det må gälla slaveriet i Mauretanien,
              där vi konstaterar hur oacceptabelt det är och hänvisar till ILO-konventioner
              etcetera. Det må gälla Dawit Isaak, där vi från svensk sida envetet
              arbetar för att också i det fallet kunna nå framgång. Vi är inte
              där ännu, men åtminstone ska ingen tvivla om den svenska hållningen.
              Det framgick också av den utrikespolitiska deklarationen och den
              debatt som vi hade här i februari.
            </seg>
          </u>
          <u>
            <seg>
              Däremot berör betänkandet kontinenter och dyker ned i kontinenter,
              herr talman. En kontinent som jag inte kan undgå att också dyka
              ned i, när vi har det här motionsbetänkandet uppe till behandling,
              är naturligtvis Afrika.
            </seg>
          </u>
          <u>
            <seg>
              Det är en kontinent med fantastiskt stora möjligheter men också
              väldigt stora utmaningar. Det är en kontinent som har härjats
              av kolonialism, som har härjats av krig och konflikter och som
              härjas så än i dag. I de miljöerna trampas mänskliga rättigheter
              under stövlar. Vi ser det i Sahelområdet, och vi ser det i andra
              områden. Där är Sverige aktivt med. Vi kommer inom kort till den
              här kammaren från utrikes- och försvarsutskottet med ett förslag
              om medverkan i en insats i Mali. Vi gör insatser också i andra
              områden för att försöka stärka och försöka bygga förutsättningar
              för mänskliga rättigheter, för där konflikter och krig pågår är
              de förutsättningarna naturligtvis mycket sämre än i andra miljöer.
            </seg>
          </u>
          <u>
            <seg>
              Den andra sidan av det afrikanska perspektivet är den fantastiska
              utveckling som ändå pågår, också med ett hållbart perspektiv.
              I många länder i Afrika ser man tydliga samband mellan mänskliga
              rättigheter och en grönare ekonomi, en hållbar ekonomi, en hållbar
              utveckling. Man har många exempel på vad som händer om man inte
              ser upp, hur mänskliga rättigheter även då får stå tillbaka därför
              att vi inte har tänkt efter före. Den grönare ekonomi som utvecklas
              i Afrika har vi alla anledning att titta på, för att också där
              stärka mänskliga rättigheter.
            </seg>
          </u>
          <u>
            <seg>
              Mänskliga rättigheter bygger också på olikheter, insikten om
              att vi alla som människor i världen är unika. Respekten för den
              unika profil som var och en av oss har – toleransen och friheten
              för oss alla att få vara den vi är – är naturligtvis helt avgörande.
              Där förtryck förekommer – det må vara etniskt, religiöst, sexuellt
              eller bara livsstilsbetonat – i alla lägen där vi-och-de-samhällen
              försöker byggas, där bäddar man för konflikter. Vi har också,
              herr talman, sett det i Rwanda. Det är 20 år sedan folkmordet
              i Rwanda. Det är ett exempel på vad som kan hända om man inte
              ser upp, om man tillåter förtryck och låter mänskliga rättigheter
              förtvina.
            </seg>
          </u>
          <u>
            <seg>
              Latinamerika har tagits upp i flera sammanhang. Jag vill bara
              kort säga något om Colombia och Guatemala: Det är två goda exempel,
              till exempel när det gäller resolution 1325, som leder till kvinnligt
              deltagande i fredsprocessen i Colombia, men också stöd på många
              sätt, alltifrån kvinnlig urfolksbefolkning i Guatemala till FN:s
              högkommissarie för mänskliga rättigheter, där Sverige går in och
              stöder och jobbar aktivt för att göra skillnad.
            </seg>
          </u>
          <u>
            <seg>
              Herr talman! Med tanke på tiden bara några korta ord om några
              reservationer.
            </seg>
          </u>
          <u>
            <seg>
              Socialdemokraterna lyfter fram mänskliga rättigheter, och MR-rådet
              blir beviset på att mänskliga rättigheter har stått tillbaka under
              den borgerliga regeringen, alliansregeringen. Men, herr talman,
              syna det argumentet! Handlar det inte i verkligheten om att man
              har en tillbakagång eller en återblick på tider som har varit,
              en värld som inte längre ser ut som den gjorde? Är det inte så,
              herr talman, att mänskliga rättigheter i dag utmanas och att vi
              som står upp för mänskliga rättigheter och driver mänskliga rättigheter
              får en tuffare utmaning?
            </seg>
          </u>
          <u>
            <seg>
              De som skulle ha röstat för oss i MR-rådet skulle ha älskat om
              vi hade sagt att vi tar ned flaggan och driver inte detta längre.
              Då hade de kanske kvitterat och givit oss en MR-röst eller en
              MR-position i rådet. Men det är inte den vägen Sveriges regering
              har valt, och det är inte den vägen som Sverige vill gå.
            </seg>
          </u>
          <u>
            <seg>
              Vi vågar utmana, oavsett om det är Putins Ryssland som trycker
              ned mänskliga rättigheter, Musevenis Uganda som slåss mot hbtq-personer
              eller Erdoğans försök att omtolka mänskliga rättigheter i Turkiet.
              Vi står upp, men då får vi också vara beredda på att bli bortröstade
              av dem som inte vill se MR som en hög profil.
            </seg>
          </u>
          <u>
            <seg>
              Läs gärna reservationerna och se vilken svag argumentation de
              har som alternativ till utskottets texter.
            </seg>
          </u>
          <u>
            <seg>
              Mot den bakgrunden, herr talman, är det enkelt att yrka bifall
              till förslaget i betänkandet och avslag på reservationerna.
            </seg>
          </u>
          <note type="speaker">
            Anf. 89 DÉSIRÉE PETHRUS (KD):
          </note>
          <u>
            <seg>
              Herr talman! För allmänheten och de som lyssnar på detta kan
              det vara värt att kommentera motionshanteringen och det som Bodil
              Ceballos från Miljöpartiet tar upp. Om vi skulle ha den ordningen
              att vi sade ja till alla de 3 548 motioner som lades förra året
              skulle vi ge 3 548 uppdrag till regeringen. Jag tror inte att
              det är görligt.
            </seg>
          </u>
          <u>
            <seg>
              Under den perioden då Miljöpartiet stödde Socialdemokraterna,
              2002–2006, fick 1,5 procent av motionsförslagen ja, och 2010–2013
              fick 1,6 procent ja. Det är alltså fler ja nu än under den tid
              då Miljöpartiet var med och regerade.
            </seg>
          </u>
          <u>
            <seg>
              Julia Kronlids inlägg från Sverigedemokraterna om att man inte
              får tala om kristna som förföljs är en jättemärklig kommentar.
              Vår regering gör redan mycket. Vi betonar det, framför allt i
              utrikespolitiska deklarationen där vi sitter och väger vartenda
              ord. Det finns alltid med något om religionsfriheten och vikten
              av det. Problemet med Sverigedemokraterna – det är här som jag
              tycker att vi kanske har lite olika åsikter när det gäller mänskliga
              rättigheter – är att de bara betonar kristnas rättigheter.
            </seg>
          </u>
          <u>
            <seg>
              Religionsfriheten handlar om alla människors lika rättigheter,
              oavsett vilken religion man tillhör. För oss kristdemokrater är
              det oerhört viktigt att vi upprätthåller det och att det inte
              blir den svenskagenda som jag är orolig för att Sverigedemokraterna
              driver när de enbart talar om kristnas rättigheter. Julia Kronlid
              undrar vad vi har gjort i Sverige för att lyfta de kristnas rättigheter.
            </seg>
          </u>
          <u>
            <seg>
              Runt om i världen ser vi nu att väldigt många som har en kristen
              bakgrund förföljs, men precis som i Centralafrikanska republiken
              just nu finns det även kristna som utför illdåd mot muslimer.
              Jag menar att vi måste lyfta fram alla människors lika värde och
              rätt till sin religion.
            </seg>
          </u>
          <u>
            <seg>
              Herr talman! När vi nu tittar på utrikesutskottets debatt och
              det här betänkandet är det ett stort antal motioner som berör
              jättemånga viktiga områden.
            </seg>
          </u>
          <u>
            <seg>
              Vi har fokuserat på några länder i Afrika, Sahelregionen, men
              även Latinamerika och Asien. Jag kommer inte att hinna gå in på
              alla dessa länder, men jag ska ändå försöka beskriva några länder
              och regioner som jag tycker är viktiga att lyfta fram lite grann.
            </seg>
          </u>
          <u>
            <seg>
              När FN:s generalförsamling 1948 antog den allmänna förklaringen
              om de mänskliga rättigheterna togs ett viktigt steg. Det är något
              som många människor nu kan förhålla sig till. De gäller nämligen
              utan åtskillnad och oavsett land, kultur eller specifik situation.
              Staterna kan dessutom inte sålla bland folkrättsliga argument.
              Alla de olika mänskliga rättigheterna har samma värde.
            </seg>
          </u>
          <u>
            <seg>
              Utan mänskliga rättigheter begränsas människors liv, men det
              begränsar också utvecklingen i ett land. Vi ser tydligt att där
              mänskliga rättigheter kränks får vi inte den hållbara utveckling
              som vi eftersträvar. Människors rätt till frihet – som yttrandefrihet,
              rätt att organisera sig, rätt att starta företag, rätt att rösta
              i fria val och så vidare – är något som bidrar till att ett land
              kan utvecklas. Därför har också alliansregeringen satt frågan
              om demokrati och mänskliga rättigheter högt på den utrikespolitiska
              agendan. Det är ett av de tre prioriterade områdena, vid sidan
              av jämställdhet och klimat och miljö.
            </seg>
          </u>
          <u>
            <seg>
              Herr talman! Sverige ska vara en tydlig röst i världen för de
              mänskliga rättigheterna. Vi ska agera bilateralt i olika kontakter
              men även verka genom både EU och FN. Sverige ska fortsatt ha frågan
              som en integrerad och central del av den svenska utrikespolitiken.
            </seg>
          </u>
          <u>
            <seg>
              Inom EU har vi nu, genom Lissabonfördraget, stärkt EU:s röst
              i världen, genom den nya EU-utrikestjänsten som leds av den höga
              representanten Catherine Ashton. Tanken är att EU nu ska vara
              en aktör till stöd för fred, säkerhet och mänskliga rättigheter.
              År 2012 antog EU ett strategiskt ramverk och en särskild handlingsplan
              för mänskliga rättigheter och demokrati. Det var en fortsättning
              på det som Sverige påbörjade under vårt EU-ordförandeskap 2009.
            </seg>
          </u>
          <u>
            <seg>
              En fråga som EU särskilt lyfter fram, och som är jätteviktig,
              är kampen mot dödsstraff och tortyr. Det driver vi i Sverige också
              på för. Vi ser vissa framsteg runt om i världen, men tyvärr finns
              det alldeles för många länder som fortfarande har kvar dödsstraffet.
            </seg>
          </u>
          <u>
            <seg>
              Sveriges riksdag deltar via EU-nämnden i det som utrikestjänsten
              i EU ska göra. Vår utrikesminister kommer till EU-nämnden innan
              han ska ned till Bryssel och förhandla på utrikesrådet med de
              andra ministrarna. Han får då söka stöd för ställningstaganden
              och får även olika partiers syn på olika frågor som kommer att
              diskuteras. Just nu är det till exempel Ukraina och Syrien som
              framför allt är uppe på utrikesministrarnas agenda, och alla partier
              har möjlighet att göra inspel till utrikesministern innan han
              åker ned.
            </seg>
          </u>
          <u>
            <seg>
              Regeringen har också betonat att alla politikområden ska samverka
              och ha ett samstämmigt agerande både nationellt och internationellt
              för att nå bästa resultat. Mycket av det arbetet gör vi förstås
              i samverkan med civilsamhället i Sverige men också i andra länder.
            </seg>
          </u>
          <u>
            <seg>
              En fråga som också nämns i betänkandet och där Sverige har gjort
              framsteg är att främja friheten på nätet. Internet, mobiltelefoni
              och sociala medier gör att världen krymper, och människor får
              möjlighet att på egen hand söka information. Vi såg att det var
              viktigt under den arabiska våren men även nu i konflikten mellan
              Ukraina och Ryssland. Rätten till information är viktig och måste
              värnas. När Turkiet stänger ned Youtube och Twitter visar det
              på hur känsliga vissa regeringar är för friheten på nätet och
              samtidigt hur viktig den är. FN har under 2012 tagit en första
              resolution för yttrandefriheten på internet. EU har i sin årsbok
              sagt att Sverige har varit en spjutspets i det arbetet.
            </seg>
          </u>
          <u>
            <seg>
              EU kommer också – det tycker jag är väldigt viktigt – att lämna
              fortsatt stöd till internetanvändare, bloggare och cyberaktivister
              som lever i auktoritära regimer så att de kan kringgå maktfullkomliga
              restriktioner på internet.
            </seg>
          </u>
          <u>
            <seg>
              Då går vi över till Afrika, herr talman. Afrika gör många framsteg
              på flera olika områden, framför allt ekonomiska framsteg. Tillväxten
              i Afrikas ekonomi beräknas uppgå till 4,8 procent under 2013 och
              väntas öka ytterligare under 2014. Men faktum kvarstår att mycket
              finns kvar att göra för att alla ska ta del av de ekonomiska resurserna.
              Fattigdomsminskningen går alltför långsamt. Naturresurserna används
              ineffektivt och ger inte människor tillräckligt med arbetstillfällen.
              Och skatteintäkter tas inte in. De hamnar i fel fickor eller skickas
              till skatteparadis. Det är naturligtvis inte acceptabelt.
            </seg>
          </u>
          <u>
            <seg>
              Kvinnor och barn är en utsatt grupp. Majoriteten av Afrikas fattiga
              är kvinnor och barn. Därför har vi i Sverige i vårt bistånd fokus
              också på Afrika, särskilt på kvinnor och barn. Vi vet att kvinnor
              som får ekonomiska resurser att klara sig satsar på barns utbildning,
              och familjer som har råd skickar sina barn till skolan och de
              får en bättre ekonomi. Alltför ofta tvingas dock familjerna skicka
              ut sina barn i någon form av arbete för att få pengar till dagens
              mål mat.
            </seg>
          </u>
          <u>
            <seg>
              Även EU har samarbete med länder i Afrika. Det finns en EU–Afrika-strategi
              från 2007, och nyligen hölls ett EU–Afrika-toppmöte där EU var
              berett att utöka samarbetet med sina afrikanska partner för att
              främja handel, utveckling, demokrati, god samhällsstyrning, rättsstatsprincipen
              och mänskliga rättigheter. Också frågan om migration och mobilitet
              tas upp.
            </seg>
          </u>
          <u>
            <seg>
              Det är klart att om människor inte har möjlighet till utkomst,
              inte har några sociala rättigheter eller är hotade till livet
              om de till exempel är journalister får de söka sig vidare och
              hamnar kanske i EU för att över huvud taget kunna överleva. När
              EU talar om samarbete på säkerhetsområdet vill vi kristdemokrater
              betona att det inte får handla om att begränsa människors rörelsefrihet
              så att de inte kan söka skydd någon annanstans. Säkerhetssamarbetet
              får inte heller innebära att yttrandefriheten och mediefriheten
              begränsas.
            </seg>
          </u>
          <u>
            <seg>
              Alltför många länder använder antiterrorlagar för att stoppa
              obekväma journalister. Det skriver vi om också i betänkandet.
              Mänskliga rättigheter kränks när man begränsar yttrandefriheten,
              vilket vi fick mer kunskap om när våra svenska journalister Martin
              Schibbye och Johan Persson fängslades i Etiopien 2011. Då användes
              antiterrorlagar emot dem, men även i dag finns fängslade journalister
              i Etiopien. Några har flytt till vårt land för skydd.
            </seg>
          </u>
          <u>
            <seg>
              Också Rwanda, som för 20 år sedan upplevde det hemska folkmordet,
              förföljer nu oliktänkande. Där används en annan metod. Man säger
              att man bekämpar motsättningarna mellan de två stora folkgrupperna
              hutu och tutsi genom en antifolkmordslagstiftning. Grunden till
              lagstiftningen antogs 2008, och lagen skärptes 2013. Den används
              mot oppositionella och journalister.
            </seg>
          </u>
          <u>
            <seg>
              I EU:s strategi för säkerhet och utveckling i Sahel från mars
              i år betonas säkerhet, fredsbyggande, konfliktprevention, motarbetande
              av radikalisering samt utveckling. Det är bra att både säkerhet
              och utveckling finns med på dagordningen. Utan utveckling i ett
              land finns det heller ingen hållbar säkerhet. Det är situationen
              i till exempel Mali, där Sverige kommer att delta i en FN-insats
              ganska snart.
            </seg>
          </u>
          <u>
            <seg>
              Jag ska även säga några ord om Kongo. Situationen där är fortfarande
              fruktansvärd, herr talman. Fem miljoner har dött sedan slutet
              av 90-talet. Två miljoner har våldtagits under konflikten. Inblandningen
              från olika länder runt Kongo är helt ohållbar. Här måste vi göra
              mycket mer. Sverige är med och bidrar genom stöd till rättssystemet,
              för att ställa de som är ansvariga för övergreppen till svars,
              men vi kommer att behöva göra mycket mer framöver för att komma
              till rätta med situationen i Demokratiska republiken Kongo.
            </seg>
          </u>
          <u>
            <seg>
              Låt mig avslutningsvis säga att när det gäller Latinamerika har
              Sverige bidragit på ett fantastiskt sätt till fred och utveckling
              i Colombia, som under lång tid lidit av stora motsättningar och
              konflikter mellan de olika gerillagrupperna. Sverige har bidragit
              till en strategi för fred och utveckling. Det har varit en fin
              förebild, och vad jag förstår använder Colombia den svenska modellen
              för att få i gång samtal och kunna jobba för fred i landet.
            </seg>
          </u>
          <u>
            <seg>
              Med det, herr talman, vill jag yrka bifall till utskottets förslag
              i betänkandet.
            </seg>
          </u>
          <note type="speaker">
            Anf. 90 BODIL CEBALLOS (MP) replik:
          </note>
          <u>
            <seg>
              Herr talman! Jag vill göra ett förtydligande om vad jag menade
              när jag sade att vi kanske måste se över hur vi ska besvara våra
              betänkanden.
            </seg>
          </u>
          <u>
            <seg>
              Kerstin tog tidigare upp att 72 motioner behandlas i betänkandet.
              När jag kollar hur många som har hanterats i den så kallade förenklade
              motionshanteringen visar det sig vara 58. Sedan hade vi 13 reservationer
              i betänkandet. Då blir det en kvar.
            </seg>
          </u>
          <u>
            <seg>
              Jag tittade efter vad det var som var kvar. Till exempel ställde
              jag mig inte bakom två yrkanden som vi hade i olika motioner,
              för jag tyckte att majoritetens text i betänkandet var tillräckligt
              bra. Men om jag inte reserverar mig blir det i stället ett avslag
              fastän jag tycker att vi borde ha skrivit att yrkandena är besvarade.
              Det handlar inte om att vi ska skicka 3 500 tillkännagivanden
              eller uppdrag till regeringen, utan det handlar om att vi i det
              här fallet tycker att regeringen redan har gjort det som vi förväntade
              oss av dem eller att vi ser att någonting är på väg att hända.
              Då skulle man kunna svara på ett annat sätt än att avslå dem.
            </seg>
          </u>
          <u>
            <seg>
              Anledningen till att jag säger det är för att det är så svårt
              för oss att förklara det för medborgarna, att vi sitter och yrkar
              avslag på saker och ting som egentligen redan är på gång. Det
              är mer en fråga om formalia. Hur gör man?
            </seg>
          </u>
          <u>
            <seg>
              Sedan tycker jag att det är tråkigt att det inte är mer än omkring
              1,5 procent av alla motioner som väcks i riksdagen som faktiskt
              bifalls. Det tror jag att Désirée egentligen också tycker. Jag
              skulle därför vilja höra hur hon ser på det, om det trots allt
              inte ger anledning att se över hur vi arbetar.
            </seg>
          </u>
          <note type="speaker">
            Anf. 91 DÉSIRÉE PETHRUS (KD) replik:
          </note>
          <u>
            <seg>
              Herr talman! Vi har den diskussionen nästan varje gång vårt parti
              har motionsriksting, alltså varför det är så många som avslås
              och till och med besvaras. Man vill ha fler bifall. Frågan är
              hur många uppdrag man ska skicka till partistyrelsen och hur mycket
              ska partistyrelsen få utöva sin egen styrning.
            </seg>
          </u>
          <u>
            <seg>
              I vissa utskott, till exempel arbetsmarknadsutskottet, gör man
              det som man kallar avslag med krans där man skriver på ett annat
              sätt. Om vi skrev att alla är besvarade är jag inte säker på att
              ni skulle avstå från att skriva reservationer, Bodil Ceballos.
              Det är reservationerna vi sedan voterar om i kammaren, och då
              skulle vi ju inte ha några voteringar. Jag har svårt att tro att
              ni skulle acceptera det.
            </seg>
          </u>
          <u>
            <seg>
              När jag tittar på reservationerna tycker jag att man där lite
              grann slår in öppna dörrar. Motionerna är inte så väldigt skarpa,
              vilket visar att vi står ganska nära varandra i många av de här
              frågorna. Jag har svårt att tro på en annan ordning. Det är klart
              att vi skulle kunna skriva att motionerna är besvarade i betänkandet,
              men nästa steg skulle vara att ni tog bort alla era reservationer,
              och det har jag svårt att se att ni skulle göra.
            </seg>
          </u>
          <u>
            <seg>
              Sedan ska man inte säga att motionerna inte påverkar. Jag vet
              att många departement läser dem och många organisationer läser
              dem. Vi är ett levande exempel på att de påverkar. Vi står och
              debatterar dem, vi har skrivit ett betänkande, vi har kanslipersonal
              som har jobbat med svaret. Självklart har motionerna en påverkan.
              De bidrar ju till den fortsatta debatten, och det är väl det som
              är tanken med motionerna. Ett bifall skulle innebära att man godkänner
              varje ord och varje rad i en motion.
            </seg>
          </u>
          <note type="speaker">
            Anf. 92 BODIL CEBALLOS (MP) replik:
          </note>
          <u>
            <seg>
              Herr talman! Jag ser inte reservationerna som ett självändamål.
              Vi kan diskutera innehållet i politiken oavsett om det finns en
              reservation eller ej. Man kan också lämna ett särskilt yttrande
              i vissa frågor om det är något man vill lyfta fram. Reservationen
              är ett sätt att visa att det finns en avvikelse från det som majoriteten
              tycker.
            </seg>
          </u>
          <u>
            <seg>
              Även om vi hade en modell med möjligheten besvarad tror jag att
              vi skulle kunna ha lika livfulla debatter i kammaren, alltså med
              eller utan en sådan modell. Jag tycker att det i dag är ett problem
              när jag till exempel träffar handikapporganisationer och talar
              om för dem att riksdagen har avslagit en fråga som alla egentligen
              driver. Ni skriver också motioner med många förslag, Désirée Pethrus,
              och många gånger kan ni inte ens rösta för era egna förslag, utan
              då blir det också ett avslag.
            </seg>
          </u>
          <u>
            <seg>
              Jag upplever att vi från pedagogisk synpunkt behöver ändra systemet
              så att vi kan möta våra medborgare och vara ärliga mot dem. Nu
              ser det ut som om det var ett spel oss emellan om hur man ska
              lägga upp arbetet. Du säger att reservationerna är vårt sätt att
              kunna föra debatten vidare. Jag tror inte det. Jag tror att vi
              kan föra debatten oavsett om vi har reservationer eller ej. Vi
              har ju motioner att utgå från, och vi kan många gånger komma överens
              eller stå väldigt nära varandra. När vi står väldigt nära varandra
              utgör reservationen bara en minimal skillnad. Då skulle vi kanske
              i stället kunna skriva ihop oss, vara eniga och möta medborgarna,
              i stället för att det ska låta som om det var stor skillnad mellan
              oss.
            </seg>
          </u>
          <note type="speaker">
            Anf. 93 DÉSIRÉE PETHRUS (KD) replik:
          </note>
          <u>
            <seg>
              Herr talman! Ofta sägs det i debatter, särskilt i valdebatter,
              att regeringspartierna har avslagit en viss motion. Då vet inte
              den som sitter och lyssnar att alla avslår motioner, även ni när
              ni sitter i majoritet, Bodil Ceballos. Formfrågan är något man
              kan diskutera. Jag tror att det är svårt att ändra på systemet.
              Det handlar om att ni skulle lägga ned hela ert reservationsinitiativ.
              Jag tror inte att man kan komma dithän att vi skulle godkänna
              alla motioner. Det skulle i princip innebära att vi godkände alla
              era motioner med vartenda tecken och komma; om man bifaller en
              motion bifaller man all text. Det tror jag inte skulle gynna demokratin,
              ärligt talat. Jag kan förstå att detta ser konstigt ut utåt, men
              jag tror att man kan försvara det och förklara det.
            </seg>
          </u>
          <u>
            <seg>
              Det vore intressant att höra om alla partier i oppositionen nu
              står bakom att vi ska ändra sättet att arbeta i riksdagen. Det
              är möjligt att vi kan skriva annorlunda eller göra någon annan
              typ av avslag, men jag tror inte att vi kan ändra hela arbetssättet
              och behålla en demokratisk ordning. Jag har väldigt svårt att
              se hur det skulle gå till.
            </seg>
          </u>
          <note type="speaker">
            Anf. 94 CARINA HÄGG (S):
          </note>
          <u>
            <seg>
              Herr talman! Vi debatterar nu under eftermiddagen MR-betänkandet
              från utrikesutskottet. Jag vill inleda med att säga att jag instämmer
              med Socialdemokraternas företrädare Carin Runeson i hennes anförande
              och yrkande.
            </seg>
          </u>
          <u>
            <seg>
              Vi står här och ska diskutera motioner som vi i många fall skrev
              för ganska länge sedan. Samtidigt är vi uppfyllda av och oroliga
              för vad som händer i vårt geografiska närområde. Man måste ändå
              beröra att det är skakigt. Det finns en osäkerhet i vårt östra
              närområde. Vi vet inte med säkerhet hur utvecklingen just nu ter
              sig på marken i Ukraina och hur Ryssland har tänkt agera, men
              det är något vi får återkomma till.
            </seg>
          </u>
          <u>
            <seg>
              I Syrien fortgår ett ofattbart krig, eller snarare många krig
              samtidigt, något som också starkt påverkar grannländerna, vilket
              jag noterade när jag var i Jordanien för ett par veckor sedan.
              Jag vet att det är flera som har besökt flyktinglägren vid gränsen.
              För mig var det andra gången jag var i gränsområdena. Det är lika
              skrämmande varje gång att möta flyktingar här. Bilderna etsar
              sig fast i minnet. Det gäller inte minst barnen. Vi ser flyktingar
              i vårt land, och flyktingar söker sig till Kairo. I Rabat fick
              jag information om att syriska flyktingar tagit sig hela vägen
              genom Sahel och upp i Marocko. Människor flyr desperat i olika
              geografiska riktningar.
            </seg>
          </u>
          <u>
            <seg>
              Marocko har en ny konstitution, och tillsammans med Tunisien
              är man särskilda partner till Europarådet, som brukar benämnas
              Europas hus för mänskliga rättigheter. Det finns ett värde i att
              resa, i det här fallet på en talmansresa under talman Per Westerberg,
              och möta människor som inte har samma uppfattning. Här tänker
              jag särskilt på frågan om Västsahara. Jag tror att det är första
              gången vi har varit på plats med en officiell delegation från
              riksdagen och diskuterat den frågan. Det finns ett värde i att
              mötas också när man inte har alldeles samma uppfattningar, vilket
              vi inte har i Västsaharafrågan.
            </seg>
          </u>
          <u>
            <seg>
              På Nordafrikas väg mot demokrati och respekt för mänskliga rättigheter
              må något ha gått i baklås, och det har blivit ett hack i utvecklingen.
              Men människor i Nordafrika vet att man kan påverka och förändra,
              och det har ändå skapat någonting inom människorna i dessa samhällen.
              Jag tror att vi har sett början på utvecklingen, inte slutet.
              Människor vill förändra sina socioekonomiska förhållanden och
              få en bättre vardag med större framtidshopp för sina barn, men
              de vill också ha demokrati och respekt för mänskliga rättigheter.
              I Egypten har människor uttryckt att de ställs inför val mellan
              pest och kolera, medan Europa har svårt att stå upp för sina egna
              värderingar.
            </seg>
          </u>
          <u>
            <seg>
              Herr talman! Ingen fred utan utveckling, sade man samstämmigt
              i Mogadishu när jag var på besök där för ett år sedan. Utan utveckling
              och fred blir det heller ingen respekt för mänskliga rättigheter,
              och demokratin blir inte möjlig. Sedan mitt besök har våldsdåden
              kommit tillbaka. Gång på gång har vi sett och hört rapporter om
              offer och explosioner i Mogadishu och även i andra delar av landet.
              Människor kämpar för att forma sina liv och för att kunna utveckla
              sitt land. Hur svårt ska det då vara för regeringen att säga att
              den al-Qaida-anknutna al-Shabab-milisen är terrorister? Jag tycker
              att det finns en svårighet när man läser utrikesminister Carl
              Bildts svar på min skriftliga fråga om detta. Al-Shabab är listat
              av FN, och därmed även för EU, med motiveringen att de hotar freden,
              säkerheten och stabiliteten i Somalia samt hindrar humanitära
              leveranser och så vidare. Jag menar att Sverige skulle kunna vara
              tydligare i detta sammanhang.
            </seg>
          </u>
          <u>
            <seg>
              Jag har tidigare under mandatperioden talat om Sahel, så det
              ska jag inte beröra här. Jag har talat om Demokratiska republiken
              Kongo. Jag har talat om att Sverige skulle kunna göra mer både
              för kvinnorna som utsätts för sexuellt våld och för utvecklingen
              i landet som sådan. De här situationerna hänger naturligtvis ihop.
              Jag har tagit upp ett grannland till Demokratiska republiken Kongo,
              Rwanda, där man högtidlighåller minnet av dem som mördades i folkmordet
              1994. I ytterligare ett land, Burundi, förekom vid samma tidsperiod
              omfattande massakrer. Jag minns när jag på den tiden kom till
              ett folktomt Bujumbura. I dag är det en sprudlande stad. Det finns
              framsteg som vi måste notera men som inte alltid lyfts fram i
              den här kammaren.
            </seg>
          </u>
          <u>
            <seg>
              I Uganda slår en hård lag mot homosexuella i en våg av reaktioner
              mot homosexualitet som går över den afrikanska kontinenten. Etiopien
              är det land som man bedömer kan stå på tur. Vi måste granska landets
              egna politiker, som stiftar sådana här lagar och för en sådan
              politik, men vi måste också se vilka grupperingar som stöder och
              hjälper till att driva fram de här lagarna. Det finns många sådana
              grupper i väst – i Europa och till exempel i USA. I Sverige får
              organisationer med samma budskap som det som uttrycks i lagstiftning
              i Uganda gång på gång torgföra sådana uppfattningar med stöd av
              offentliga bidrag. Det finns en dubbelhet. Vi är inte konsekventa.
              Det måste vi fundera på. De som sitter på andra sidan av bordet
              och som vi kritiserar ser båda våra uttryck, både det en majoritet
              uttrycker i betänkandet och vår faktiska politik. Ibland skulle
              det vara bra om vi också granskade oss själva och vore lite mer
              konsekventa.
            </seg>
          </u>
          <u>
            <seg>
              Herr talman! Om jag får ge en rekommendation tycker jag att det
              skulle vara dags för utrikesutskottet nästa mandatperiod att besöka
              länder i Afrika igen, länder med växande ekonomier och växande
              medelklass som utvecklas och där vi har nya frågor att knyta an
              till och samverka kring. Tanzania kan vara ett exempel. Det är
              nära 20 år sedan sist. För 20 år sedan var det en helt annan situation
              i många av de här länderna. Sverige blev medlem i EU 1995, och
              det dåvarande utskottet ville markera att vi trots att vi knöt
              oss närmare de europeiska frågorna genom medlemskap i EU inte
              skulle glömma bort världen utanför. Det var en viktig signal.
              Dåvarande utskottet reste till Afrika. En grupp reste på den västra
              sidan, en annan på den östra, och så möttes man i Sydafrika. Jag
              tycker att det här kan vara något att följa upp. Afrika växer,
              och med det behöver vi ha ett växande intresse och goda instrument.
              Det verkar som att Nordiska Afrikainstitutet i alla fall tills
              vidare får leva vidare som ett av de instrumenten. Jag hoppas
              att det också blir så permanent.
            </seg>
          </u>
          <u>
            <seg>
              Etiopien, vårt äldsta samarbetsland, måste det vara ännu längre
              sedan utrikesutskottet besökte. Där syns den ekonomiska utvecklingen
              bildligt talat genom byggnation i huvudstaden Addis Abeba. Men
              demokratin och de mänskliga rättigheterna pressas på flera områden,
              och rekord sätts när det gäller antalet fängslade journalister.
              Etiopiens och Eritreas gränskonflikt är inte löst på marken.
            </seg>
          </u>
          <u>
            <seg>
              Sveriges regerings politik i förhållande till Eritrea har hamnat
              i en återvändsgränd. Man inser till fullo utmaningen och huvudansvaret,
              men politiken från Sveriges och kanske också EU:s håll, pockar
              kanske på en översyn om man betänker levnadsvillkoren för människorna
              i landet, flyktingströmmarna och när man ser diasporans ambitioner,
              och då tänker jag främst på dem som finns i närområdet. Jag menar
              att det kanske krävs en förnyad analys, samtal med experter, diasporan
              och inom EU. Jag endast peka på att detta är en politik som har
              hamnat i en återvändsgränd. World Report från förra året är en
              läsning som ger fakta vid handen, men det finns fler MR-analyser,
              och alla är dystra.
            </seg>
          </u>
          <u>
            <seg>
              Herr talman! Afrikas horn är samtidigt utveckling, bakslag och
              hopp. Somalia och Mogadishu har jag debatterat ingående under
              den här mandatperioden och även delvis fått genomslag för en del
              av mina förslag. Jag ska därför peka på en annan del, Somaliland.
              Där har man utropat sig som ett självständigt land och fungerar
              i praktiken också som självständigt. Frågan om landets suveränitet
              bör dock i första hand lösas inom Somalia och regionen själv.
              Men vi ska förhålla oss till den reella verkligheten och understödja
              utveckling i Mogadishu, i Garoowe, som ligger i Puntland, och
              i Hargeisa.
            </seg>
          </u>
          <u>
            <seg>
              Det var bekymmersamt när jag i Hargeisa för några veckor sedan
              fick information om att den modell som Sverige valt, till skillnad
              från Danmark och Norge, försvårar samverkan med och minskar stöd
              till Somaliland och dessutom för Världsbanken. Detta har bekräftats
              av FN-organ och andra internationella organisationer på plats.
              I riksdagen har vi diskuterat i en annan riktning om just flexibilitet,
              att stödja de goda exemplen och inte ha en alltför dogmatisk inställning
              och formella låsningar. Jag förväntar mig en redogörelse från
              regeringen före mötet den 10 juni.
            </seg>
          </u>
          <u>
            <seg>
              Jag förväntar mig också initiativ som har betydelse på marken.
              När vi nu har en diplomatisk struktur för Somalia, delvis i Nairobi
              men också i Mogadishu, måste vi följa upp den med en kompletterande
              struktur i Hargeisa. En honorärkonsul i Hargeisa vore ett bra
              steg. Det behövs en fast punkt för att utveckla och främja samverkan
              kring de mänskliga rättigheterna. Det skulle vara ytterst värdefullt.
              Det kan finnas fler delar, men detta skulle vara ett steg och
              en värdefull start.
            </seg>
          </u>
          <u>
            <seg>
              Det är också intressant att se skillnaden mellan de olika delarna
              av Somalia. Somaliland tvingas lägga en stor del av sin budget
              på säkerhet – utan säkerhet, ingen utveckling. För att skapa utveckling
              krävs det att man har en säkerhet. Man har ju i hög grad lyckats
              skapa den säkerheten. Sedan ska man fylla situationen med utveckling,
              och då behövs det stöd för att bygga upp institutioner. Man gör
              också mycket själv med stöd av diasporan. Det finns till exempel
              inget fungerande bankväsen i landet mer än en remitteringsbank.
            </seg>
          </u>
          <u>
            <seg>
              Jag ska runda av med att summera den förra mandatperioden och
              denna. Det är väldigt tydligt på det utrikespolitiska området
              när det gäller mänskliga rättigheter att vi saknar grunden här
              hemma. Vi har rustat ned och tagit bort delar av den nationella
              politiken för mänskliga rättigheter. Det finns ingen delegation.
              Det finns ingen utpekad myndighet. Det finns ingen handlingsplan.
              På punkt efter punkt har man rustat ned och ersatt det med tillfälliga,
              enkla snabbutredningar som är mer av pressmeddelandekaraktär.
            </seg>
          </u>
          <u>
            <seg>
              Som Carin Runeson pekade på har man också plockat bort instrument
              på UD självt. Sammantaget ger detta en negativ utveckling även
              när det gäller utrikespolitiken på marken.
            </seg>
          </u>
          <u>
            <seg>
              Jag har flera gånger under den här mandatperioden ställt frågan
              till UD, våra ambassader, beskickningar och utsända och även en
              del kolleger från Alliansen: Var finns direktiven? Vilka direktiv
              har UD skrivit? Vad står det i dem, och vad är det för instruktioner
              ni har fått? Då visar det sig att det inte finns några. Man talar
              om att de ska komma och så vidare. Men detta gör att det blir
              svårare att följa upp politiken och granska den, och där krävs
              en ändring. Det kommer förhoppningsvis också att bli en ändring.
            </seg>
          </u>
          <u>
            <seg>
              Jag ser fram emot ett regeringsskifte. Då kommer vi att ta nya
              tag och stärka de mänskliga rättigheterna både på den nationella
              nivån och i UD och också ha en tydligare politik som också den
              kommande oppositionen kommer att ha lättare att följa upp och
              granska.
            </seg>
          </u>
          <note type="speaker">
            Anf. 95 CHRISTIAN HOLM (M):
          </note>
          <u>
            <seg>
              Herr talman! I det här betänkandet diskuteras som sagt de mänskliga
              rättigheterna. Det är frågor som har varit tydligt i fokus under
              hela den tid som Alliansen har styrt. Jag ska inte säga att dessa
              frågor inte var uppe även tidigare, men det har blivit extra stort
              fokus på dem just nu.
            </seg>
          </u>
          <u>
            <seg>
              Med den utveckling som vi ser i vårt östra grannskap – krisens
              Ukraina och det som nu händer där samtidigt som vi ser ökad rysk
              aggression och en alltmer odemokratisk och oberäknelig president
              Putin, som dagligen kränker mänskliga rättigheter – känns de här
              frågorna alltmer aktuella. Vi står upp för tryck- och yttrandefrihet.
              Vi står upp för en mångfald av politiska partier i länder runt
              om i världen.
            </seg>
          </u>
          <u>
            <seg>
              Vi står upp för hbt-personers rättigheter och för kvinnors och
              barns rättigheter, liksom för de viktiga SRHR-frågorna. För den
              som inte håller på med politik på heltid ska jag nämna att SRHR
              alltså betyder sexuell och reproduktiv hälsa och rättigheter.
              Detta har debatterats här tidigare i dag också. Det kom diskussioner
              om SRHR-ambassadörer och placering på UD. Vi har som sagt ingen
              sådan ambassadör nu, men vi har mängder av ambassadörer, konsuler
              och andra diplomater runt om i världen på våra beskickningar.
              Där har man fått utbildning i SRHR-frågor och tydliga uppdrag
              att driva dessa frågor. Jag tror faktiskt att det är mycket viktigare
              att man är på plats i de länder där rättigheterna kränks än att
              ha en person placerad på UD.
            </seg>
          </u>
          <u>
            <seg>
              Inom kort, i maj månad, kommer det att vara ishockey-VM. Det
              brukar inte ha så mycket med politik att göra och ska inte ha
              det. Det kommer dock att spelas i Vitryssland, och det tycker
              den styrande diktatorn i landet är trevligt. Han är själv hockeyspelare
              och kommer självklart att använda detta för sina egna intressen.
              Medierna är totalt kontrollerade, och oppositionen förtrycks och
              så vidare.
            </seg>
          </u>
          <u>
            <seg>
              Tyvärr kan vi se att Svenska Ishockeyförbundet, det internationella
              ishockeyförbundet och andra varit totalt tondöva vad gäller mänskliga
              rättigheter och brotten mot dem. Spelen riskerar nu att bli en
              fjäder i hatten för en diktator och något helt annat för hockeyvärlden.
            </seg>
          </u>
          <u>
            <seg>
              Det kanske mest aktuella är vad som sker i Ukraina när det gäller
              brott mot mänskliga rättigheter och mot internationell rätt i
              allmänhet, inte minst från den ryska sidan. Samtidigt kommer dock
              en annan viktig del i skymundan, nämligen det som händer i Venezuela.
              Jag brukar ta upp detta när vi diskuterar utrikespolitik i kammaren
              och ta en debatt med Vänsterpartiet. Jag kan bara beklaga att
              vi i dag inte har någon vänsterpartist i kammaren under den här
              debatten. Vänsterpartiet deltar inte i debatten. Jag hade gärna
              hört ett svar från Vänsterpartiet om huruvida man tycker att regimen
              i Venezuela, som man stöder – den regim som förtrycker oppositionella
              och journalister och där vi nu har sett ett antal dödsfall – är
              en demokratisk regim.
            </seg>
          </u>
          <u>
            <seg>
              Jag noterar att man i reservation 10 nämner ett antal latinamerikanska
              länder. Det är den miljöpartistiska och vänsterpartistiska reservationen.
              Man nämner Colombia, Honduras och Mexiko, men man nämner inte
              Latinamerikas kanske mest förtryckande stat. Jag tycker att detta
              är anmärkningsvärt.
            </seg>
          </u>
          <u>
            <seg>
              Sedan finns det en allmän reservation, reservation 1 från S,
              V och MP, som gäller mänskliga rättigheter och det låga stödet
              för medlemskap i FN:s råd för mänskliga rättigheter. Man skriver
              att vi tidigare hade ett gott anseende. Anledningen till att vi
              inte kommer in här är ju att diktatorer som är med och väljer
              tycker att Sverige jobbar för hårt i de här frågorna! Man vill
              inte ha företrädare som står upp för mänskliga rättigheter i de
              här församlingarna. Det är därför Sverige inte får en plats.
            </seg>
          </u>
          <u>
            <seg>
              Jag skulle vilja fråga Socialdemokraterna hur de ser på detta
              och gärna också på situationen i Venezuela, för när det gäller
              detta är det tyst också från S.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.29 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            9 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 5
          </note>
          <note>
            Punkt 8
          </note>
          <note>
            Punkt 9
          </note>
          <note>
            Punkt 10
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 6
          </note>
          <note>
            Punkt 9
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 5
          </note>
          <note>
            Punkt 10
          </note>
          <note>
            Punkt 16
          </note>
          <note>
            Punkt 17
          </note>
          <note>
            Övriga punkter
          </note>
          <note>
            10 § Bordläggning
          </note>
          <note>
            Följande dokument anmäldes och bordlades:
          </note>
          <note>
            Motionen väcktes med åberopande av 3 kap. 13 § riksdagsordningen
            med anledning av händelse av större vikt.
          </note>
          <note>
            Motionen hade följande lydelse:
          </note>
          <note>
            Riksdagen tillkännager för regeringen som sin mening vad som
            i motionen anförs om att omedelbart återkomma till riksdagen med
            ett förlag om att upphäva de bestämmelser i 6 kap. lagen (2003:389)
            om elektronisk kommunikation, som i svensk rätt implementerar
            Europaparlamentets och rådets direktiv 2006/24/EG av den 15 mars
            2006 om lagring av uppgifter som genererats eller behandlats i
            samband med tillhandahållande av allmänt tillgängliga elektroniska
            kommunikationstjänster eller allmänna kommunikationsnät och om
            ändring av direktiv 2002/58/EG (EUT L 105, 13.4.2006, s. 54, Celex
            32006L0024).
          </note>
          <note>
            Riksdagen beslutade med anledning av prop. 2010/11:46 Lagring
            av trafikuppgifter för brottsbekämpande ändamål – genomförande
            av direktiv 2006/24/EG, att i svensk rätt genomföra Europaparlamentets
            och rådets direktiv 2006/24/EG av den 15 mars 2006 om lagring
            av uppgifter som genererats eller behandlats i samband med tillhandahållande
            av allmänt tillgängliga elektroniska kommunikationstjänster
            eller allmänna kommunikationsnät och om ändring av direktiv
            2002/58/EG (EUT L 105, 13.4.2006, s. 54, Celex 32006L0024). Detta
            skedde genom nya regler i 6 kap. lagen (2003:809) om elektronisk
            kommunikation (LEK), som trädde i kraft den 1 juli 2011.
          </note>
          <note>
            EU-domstolen har den 8 april 2014 förklarat att direktivet 2006/24/EG
            strider mot unionsrätten och är olagligt (målen C-293/12 och C-594/12).
            Mot bakgrund av detta har frågan i Sverige väckts om bestämmelserna
            i 6 kap. LEK fortfarande ska tillämpas, så att teleoperatörer
            med flera är skyldiga att fortsätta lagra teleuppgifter.
          </note>
          <u>
            <seg>
              Post- och telestyrelsen har därefter den 10 april 2014 genom
              sin generaldirektör förklarat att det finns stora svårigheter
              att vidta åtgärder med stöd i datalagringsreglerna, som de är
              utformade i dag. Vidare att PTS ser stora svårigheter att vidta
              åtgärder utifrån de särskilda reglerna om datalagring som utgör
              undantag från de integritetsskyddande reglerna. PTS kommer således
              inte längre att kräva att bestämmelserna om datalagring i LEK
              upprätthålls. Flera teleoperatörer har nu förklarat att de dels
              kommer förstöra information som lagrats med stöd av aktuellt tvång,
              dels inte längre fortsättningsvis kommer genomföra lagringen.
            </seg>
          </u>
          <u>
            <seg>
              Det är nu enligt vår mening uppenbart att bestämmelserna som
              genomför datalagringsdirektivet i svensk rätt är olagliga och
              omedelbart måste upphävas. Vi begär därför att riksdagen uppdrar
              åt regeringen att omedelbart ta fram ett förslag till riksdagen
              som upphäver den ogiltiga lagstiftningen.
            </seg>
          </u>
          <u>
            <seg>
              Åsa Romson
            </seg>
          </u>
          <u>
            <seg>
              Gustav Fridolin
            </seg>
          </u>
          <note>
            Gunvor G Ericson
          </note>
          <u>
            <seg>
              Mehmet Kaplan
            </seg>
          </u>
          <note>
            Peter Eriksson
          </note>
          <note>
            Maria Ferm
          </note>
          <note>
            Annika Lillemets
          </note>
          <note>
            Jonas Eriksson
          </note>
          <note>
            Agneta Börjesson
          </note>
          <note>
            Tina Ehn
          </note>
          <note>
            11 § Anmälan om frågor för skriftliga svar
          </note>
          <u>
            <seg>
              Följande frågor för skriftliga svar hade framställts:
            </seg>
          </u>
          <note>
            den 15 april
          </note>
          <note>
            Roger Haddad
          </note>
          <note>
            Isak From
          </note>
          <note>
            Penilla Gunther
          </note>
          <note>
            12 § Kammaren åtskildes kl. 16.14.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
