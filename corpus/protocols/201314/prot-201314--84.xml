<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--84</head>
          <docDate when="2013-03-14">2013-03-14</docDate>
        </div>
      </front>
      <body>
        <div>
          <note n="6245a844">
            ﻿
          </note>
          <note n="cc21162d">
            Riksdagens protokoll
          </note>
          <note n="a97821d0">
            2013/14:84
          </note>
          <note type="date" n="147d3a6b">
            Fredagen den 14 mars
          </note>
          <note n="b6dddba4">
            Kl. 09:00 - 14:40
          </note>
          <note n="3e9f3146">
            1 § Avsägelse
          </note>
          <note n="6b878f71">
            Förste vice talmannen meddelade att Kajsa Lunderquist (M) avsagt
            sig uppdraget som suppleant i justitieutskottet.
          </note>
          <note n="1f2afab3">
            Kammaren biföll denna avsägelse.
          </note>
          <note n="980823c6">
            2 § Anmälan om kompletteringsval
          </note>
          <note n="8f7c872a">
            Förste vice talmannen meddelade att Moderata samlingspartiets
            riksdagsgrupp på grund av uppkommen vakans anmält Ann-Britt Åsebol
            som suppleant i justitieutskottet.
          </note>
          <note n="a5b762bf">
            Förste vice talmannen förklarade vald till
          </note>
          <note n="7e498740">
            suppleant i justitieutskottet
          </note>
          <note n="c342021c">
            3 § Anmälan om fördröjda svar på interpellationer
          </note>
          <note n="c2c81c44">
            Följande skrivelser hade kommit in:
          </note>
          <note n="2bc30636">
            Interpellation 2013/14:325
          </note>
          <note n="374d401d">
            Interpellation 2013/14:325 Situationen i Syrien
          </note>
          <note n="9400c9ac">
            Interpellationen kommer att besvaras tisdagen den 1 april 2014.
          </note>
          <note n="b7b85eda">
            Skälet till dröjsmålet är resor och tidigare inbokat engagemang.
          </note>
          <note n="7a471a61">
            Fredrik Jörgensen
          </note>
          <note n="0d9a05ef">
            Interpellation 2013/14:330
          </note>
          <note n="2c8ee1e5">
            Interpellation 2013/14:330 Skattefusk och illojal skattekonkurrens
          </note>
          <note n="69b07257">
            Interpellationen kommer att besvaras fredagen den 25 april 2014.
          </note>
          <note n="901084af">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="7f14f7fe">
            Rikard Jermsten
          </note>
          <note n="a2d9bf1c">
            Interpellation 2013/14:341
          </note>
          <note n="422bbb73">
            Interpellation 2013/14:341 Vårdnadsbidraget och jämställdheten
          </note>
          <note n="cfa8c013">
            Interpellationen kommer att besvaras tisdagen den 25 mars 2014.
          </note>
          <note n="199f504d">
            Skälet till dröjsmålet är redan inplanerade aktiviteter.
          </note>
          <note n="356a70d9">
            Marianne Jenryd
          </note>
          <note n="14ef5298">
            4 § Anmälan om granskningsrapport
          </note>
          <note n="7d664e3b">
            Förste vice talmannen anmälde att följande granskningsrapport
            hade kommit in från Riksrevisionen:
          </note>
          <note n="f984972e">
            5 § Ärende för hänvisning till utskott
          </note>
          <note n="7932d7eb">
            Följande dokument hänvisades till utskott:
          </note>
          <note n="49b94eca">
            6 § Svar på interpellation 2013/14:202 om utvärdering av riktade
            statsbidrag
          </note>
          <note type="speaker" n="19f077dc">
            Anf. 1 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-0" n="71c7e309">
            <seg n="bb336872">
              Fru talman! Pia Nilsson har frågat mig om jag har gjort ställningstagandet
              att det är rimligt att miljardbelopp fördelas utan att kontrollera
              om pengarna har haft avsedd effekt.
            </seg>
            <seg n="af456481">
              Det är mycket viktigt att de specialdestinerade statsbidragen,
              liksom alla offentliga utgifter, fyller sitt syfte och används
              på bästa sätt. En löpande utvärdering av de specialdestinerade
              bidragen sker därför i Regeringskansliet, och regeringen redovisar
              årligen till riksdagen vilka insatser som görs för uppföljning
              och utvärdering. Detta görs i skrivelsen om utvecklingen inom
              den kommunala sektorn samt i redovisningen av de olika utgiftsområdena
              i budgetpropositionen. Prestationsbaserade statsbidrag, vilka
              blir allt vanligare, har dessutom en inbyggd utvärderingsmekanism
              eftersom de betalas ut först efter att vissa mål har uppnåtts.
            </seg>
            <seg n="dadd14d8">
              Regeringen gav i december 2010 Statskontoret i uppdrag att ta
              fram ett underlag som stöd vid utformandet av specialdestinerade
              statsbidrag. I uppdraget ingick även att redovisa erfarenheter
              av tidigare specialdestinerade statsbidrag. Rapporten framhöll
              att bristen på statistik är en orsak till att det är svårt att
              belägga måluppfyllelsen och effektiviteten i de specialdestinerade
              statsbidragen.
            </seg>
            <seg n="a0aebce1">
              Inom Regeringskansliet har en övergripande genomgång av 51 utvärderingar
              avseende 31 specialdestinerade statsbidrags måluppfyllelse nyligen
              genomförts. Genomgången avsåg statsbidrag som utbetalades under
              åren 2006–2011. Resultatet redovisades i skrivelsen om utvecklingen
              i den kommunala sektorn som regeringen lämnade till riksdagen
              2012. Huvuddelen av dessa utvärderingar visar att målen hade nåtts
              delvis eller i hög grad.
            </seg>
          </u>
          <note type="speaker" n="8c1d6ac3">
            Anf. 2 PIA NILSSON (S):
          </note>
          <u who="Q3370093" xml:id="i-1ba20c86673f253b-0" n="5d9eab88">
            <seg n="0fc71878">
              Fru talman! Tack för det fördröjda svaret! Varje år delar Anders
              Borg ut 50 miljarder i specialdestinerade statsbidrag till landets
              kommuner och landsting. Det är nästan lika mycket som försvaret
              får i anslag årligen. Principen är att statsbidrag ska ges som
              generella bidrag, men ibland kan det finnas skäl för staten att
              försäkra sig om att bidrag används till en särskild verksamhet
              eller när man vill stimulera utvecklingen av en verksamhet inom
              ett speciellt område.
            </seg>
            <seg n="40501cac">
              Drygt hälften av de riktade bidragen är adresserade till läkemedelsförmånen.
              Andra bidrag finns till exempel inom utbildning och integration.
              Syftet med de riktade bidragen är gott, men frågan är om finansministern
              har kontroll över att miljarderna verkligen når sina mål. Har
              finansminister Anders Borg kontroll över att de 50 skattemiljarderna
              har haft avsedd effekt?
            </seg>
            <seg n="7243d60a">
              Studier visar att det är svårt att dra några entydiga slutsatser
              om vilka effekter specialdestinerade statsbidrag har som styrmedel.
              Det finns därför skäl att tro att kontrollen heller inte fungerar
              optimalt i dag. Det visar med all tydlighet genomgångar som Statskontoret
              gjort och som Anders Borg också hänvisar till i sitt svar.
            </seg>
            <seg n="63218802">
              År 2011, fru talman, fann man sammanlagt 51 utvärderingar av
              riktade bidrag som betalats ut mellan åren 2006 och 2011. Fyra
              av dessa utvärderingar pekar på att målen för statsbidragen har
              nåtts i hög grad. 34 av dem pekar på att målen delvis har nåtts.
              Det är inget strålande resultat direkt, och vad Anders Borg väljer
              att inte berätta är att elva av utvärderingarna inte alls besvarar
              frågan i vilken grad målen har nåtts. Utvärderingarna kan över
              huvud taget inte bedöma om de riktade miljarderna till bland annat
              utbildning och sjukvård har haft avsedd effekt. Det tycker jag
              är anmärkningsvärt.
            </seg>
            <seg n="7864adcf">
              Vem bär ansvaret? Vem bär ansvaret för att Sverige år efter år
              delar ut miljardbelopp i riktade bidrag utan att ha kontroll på
              om pengarna har haft avsedd effekt? Det är självklart finansministerns
              ansvar, och jag är bekymrad över att Anders Borg inte har bättre
              kontroll över vart pengarna tar vägen.
            </seg>
            <seg n="08979863">
              Fru talman! Mellan 2008 och 2012 riktade regeringen ett statligt
              bidrag till landets grundskolor för att förstärka arbetet med
              att läsa, skriva och räkna. Skolverkets utvärdering visar att
              merparten av skolans huvudmän uppskattar att elever i årskurs
              1–3 i stor utsträckning nått ökad måluppfyllelse i ämnet svenska,
              men betydligt färre uppskattar hög måluppfyllelse för matematik.
            </seg>
            <seg n="924f90de">
              Mest uppseendeväckande är dock att en stor andel av skolans huvudmän
              inte kan uppskatta om eleverna i de högre årskurserna har nått
              ökad måluppfyllelse. Många svarar att bidraget har lett till förändringar
              i arbetet. Det är gott, men går de förändringarna att koppla till
              förbättrade elevresultat? Något svar på det går inte att få eftersom
              några sådana frågor inte har ställts. Skolans huvudmän har enbart
              fått göra uppskattningar. Samtidigt noterar Skolverket att andra
              nationella och internationella uppföljningar inte visar på några
              förbättringar.
            </seg>
            <seg n="a28526f4">
              Jag ifrågasätter inte syftet med riktat statsbidrag till att
              förstärka elevernas baskunskaper. De behövs onekligen. Problemet
              är att vi inte vet om miljarderna haft avsedd effekt. Frågan om
              förbättrade elevresultat har inte ens ställts i utvärderingarna.
              Ändå betalas miljard efter miljard ut. Hur ansvarsfullt är det,
              Anders Borg?
            </seg>
          </u>
          <note type="speaker" n="f5095e06">
            Anf. 3 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-1" n="71c7e309">
            <seg n="c581e34a">
              Fru talman! Produktivitet och effektivitet i offentlig verksamhet
              är avgörande för ett lands långsiktiga utveckling när det gäller
              både välfärd och ekonomisk tillväxt. Det är mycket betydelsefulla
              verksamheter som vi driver i det offentliga, alltifrån kriminalvård
              och skola till sjukvård, äldreomsorg och olika forskningsinstitutioner.
            </seg>
            <seg n="6dc7f634">
              Vi vet att Sverige är ett av de länder som har högst effektivitet
              i sina offentliga utgifter. Det finns en lång rad utvärderingar
              som tyder på det, både från IMF och från Världsbanken. Det är
              två faktorer som jag tror spelar in. Dels har vi en bättre sammansättning
              på våra offentliga utgifter än många andra länder. Vi lägger större
              resurser på utbildning och på forskning, vi har mer aktiva arbetsmarknadspolitiska
              insatser och vi ger, tror jag, bättre sjukvård för de pengar vi
              satsar jämfört med många andra länder.
            </seg>
            <seg n="2579acba">
              Vi har ett sätt att driva verksamheter, inte minst inom hälso-
              och sjukvården, som många uppfattar som mer effektivt och med
              högre produktivitet än i andra länder. Våra tydliga budgettak
              för hela den kommunala verksamheten, ökade inslag av väl fungerande
              styrmodeller inom sjukvården och andra områden har spelat en roll,
              och vi har även inslag av konkurrens som jag tror är nyttig. Den
              offentliga verksamheten i Sverige är i relativt gott skick i förhållande
              till många andra länder.
            </seg>
            <seg n="44a47760">
              Sedan ska man ställa frågan: Når vi de mål vi har i politiken?
              Det är en närmast existentiell fråga för oss som håller på med
              politik eller finanspolitik. Då är det naturligtvis inte bara
              de riktade statsbidragen som spelar roll utan egentligen alla
              de 2 000 miljarder vi använder för offentlig verksamhet. Når vi
              de mål som vi önskar med de medlen?
            </seg>
            <seg n="b86330a9">
              Jag skulle vilja säga att det som utmärker Sverige är en hög
              grad av utvärdering jämfört med andra länder. Genom att vi har
              Riksrevisionen, Finanspolitiska rådet och Expertgruppen för studier
              i offentlig ekonomi lägger vi relativt stora resurser på att utvärdera
              och följa upp vad vi använder våra offentliga medel till. Vi tittar
              igenom styrsystem relativt ofta för att försöka säkra att vi kan
              få en bra avvägning mellan olika mål och därtill använda de medel
              vi avsätter på ett effektivt sätt.
            </seg>
            <seg n="1c9b1fc1">
              Om vi nu har en struktur i Sverige där stora delar av kärnan
              i offentlig verksamhet, alltifrån äldreomsorg till skola och sjukvård,
              ligger på landstingen och kommunerna, ska då staten gå in och
              styra med olika typer av specialdestinerade statsbidrag, eller
              ska vi nöja oss med det generella systemet för utjämning? Jag
              tror att vi har funnit en bra balans. Jag var inblandad när man
              reformerade det gamla styrsystemet, där vi hade en hög grad av
              specialstyrning av statsbidragen som var väldigt ineffektiv. Till
              slut landade man i en serie publikationer. I någon av dem sades
              det att kommunalt självstyre var som att dansa hambo i en garderob;
              det var så detaljreglerat att det i praktiken var väldigt svårt
              för kommunerna att driva verksamheten effektivt med den politiska
              inriktning de önskade. Därför har vi tagit ett steg tillbaka och
              har väsentligt mer av generella statsbidrag, vilket är bra.
            </seg>
            <seg n="6cb901f8">
              Samtidigt kan det finnas politiska målkonflikter mellan den kommunala
              och den nationella nivån. Vi kan till exempel få tydliga vinster
              nationellt av att förbättra skolsystemet, och utifrån utvärderingar
              som Socialstyrelsen och andra nationella myndigheter gör kan man
              behöva påverka den kommunala verksamheten. Då måste en avvägning
              mellan den lokala demokratin och de nationella intressena ske
              på ett bra sätt. Det system vi har i dag innebär relativt breda
              generella statsbidrag i kombination med olika typer av specialdestinerade
              bidrag på de områden där man tror att det är nödvändigt.
            </seg>
          </u>
          <note type="speaker" n="9cdc5f4d">
            Anf. 4 PIA NILSSON (S):
          </note>
          <u who="Q3370093" xml:id="i-1ba20c86673f253b-1" n="5d9eab88">
            <seg n="0fdb5584">
              Fru talman! Anders Borg glider skickligt undan den fråga jag
              ställt, nämligen om finansministern verkligen har kontroll över
              de 50 riktade skattemiljarderna, i det här fallet statsbidrag.
            </seg>
            <seg n="a1f27b4b">
              Anders Borg försöker prata om hur effektiva vi är i Sverige.
              Internationellt sett står vi oss väldigt bra, tror han. Anders
              Borg vet inte. Det visar med all tydlighet utvärderingarna av
              de riktade statsbidragen. De är väldigt svåra att fånga. Sedan
              kan man alltid diskutera mer existentiellt eller filosofiskt kring
              måluppfyllelse och om det ska vara generella eller riktade statsbidrag.
              Det finns för- och nackdelar med bägge delar. Men det var inte
              riktigt det den här debatten skulle handla om. Den fråga jag ställde
              var: Har Anders Borg kontroll? Jag tror inte att Anders Borg har
              kontroll. I så fall skulle han ha sagt det lite tydligare och
              uttryckt sig på ett annat sätt. I stället delas de här miljarderna
              ut i tron att de nog är effektiva.
            </seg>
            <seg n="dcff75f9">
              Det läsa-skriva-räkna-projekt som jag nämnde i mitt första inlägg
              visar med all tydlighet att det inte fungerar som det är tänkt.
              Däremot är kömiljarden ett positivt exempel. Där har det visat
              sig att styrningen är tydlig och effekterna relativt positiva,
              trots att skillnaderna i landet är stora. Kömiljarden ska stimulera
              arbetet med att korta ned väntetiderna och förstärka vårdgarantin.
              Det kan leda till vissa undanträngningsproblem, har det visat
              sig, men i det stora hela fungerar det ändå bra.
            </seg>
            <seg n="39564d67">
              Däremot är det lite anmärkningsvärt att Sveriges Kommuner och
              Landsting menar att det brister i samordningen mellan olika bidragssystem.
              Andra myndigheter hävdar också att det förekommer att bidragssystemen
              överlappar varandra och att åtgärder och insatser ibland ersätts
              dubbelt, från olika bidragssystem. Det kan väl ändå inte vara
              meningen, Anders Borg?
            </seg>
            <seg n="b6684b3e">
              I finansutskottet har vi vid ett flertal tillfällen påtalat vikten
              av en tydligare redovisning av utvärderingen av de riktade statsbidragen
              och att arbetet med att utveckla lämpliga metoder måste påskyndas.
              Men vi har inte sett någon sådan redovisning ännu.
            </seg>
            <seg n="df19efe5">
              Statskontoret, som är kritiskt till bristen på utvärdering, har
              sagt att det ofta är oklart för vem och i vilket syfte utvärderingarna
              genomförs. Regeringen gör ofta ganska allmänt hållna beställningar,
              men mer exakt vad som ska utvärderas och vilka effekter som ska
              belysas framgår ofta inte. Myndigheten tar allra pliktskyldigast
              fram rapporter, men sedan är det oklart vem som förutsätts dra
              slutsatser och vem som har ansvar för att eventuellt ompröva bidragets
              syfte.
            </seg>
            <seg n="33c19740">
              Vem eller vilka anser Anders Borg bär huvudansvaret för att dra
              slutsatser av de utvärderingar som görs? Vem ansvarar för de brister
              som finns i de riktade statsbidragen? Jag menar, fru talman, att
              det måste vara Anders Borgs ansvar. 50 miljarder varje år är till
              och med lite mer än vad försvaret får i årliga anslag. Lika självklart
              som det är att kräva kontroll av försvarets 47 miljarder måste
              det vara att kräva samma kontroll av de 50 riktade statsbidragsmiljarderna,
              Anders Borg. Detta är oerhört väsentligt. Det är skattebetalarnas
              pengar det handlar om.
            </seg>
          </u>
          <note type="speaker" n="c60f95d8">
            Anf. 5 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-2" n="71c7e309">
            <seg n="6ecc8c2d">
              Fru talman! Det är en viktig och central debatt vi ägnar oss
              åt. Det faktum att vi har en offentlig sektor som fungerar väl
              och att skattepengarna används på rätt sätt är oerhört avgörande
              för många olika saker. Det är naturligtvis alltid svårt att säga
              vad vi egentligen vet, men de studier som finns tyder rätt genomgående
              på att svensk offentlig sektor har hög kvalitet, hög produktivitet
              och hög kostnadseffektivitet. Det ser vi nästan oavsett om vi
              tittar på IMF:s, OECD:s, Världsbankens eller EU-kommissionens
              olika utvärderingar.
            </seg>
            <seg n="a6347254">
              I outputtermer tyder också det mesta på det. Sverige har högre
              produktivitetstillväxt än Italien. Sverige har bättre hälsoutveckling
              till lägre kostnader jämfört med USA. Sverige har mer av jämlikhet
              än andra länder. Om vi lägger 1 procent av de statliga utgifterna
              på forskningsanslag och Italien 0,3 procent tyder det på att vi
              har en bättre sammansättning än vad de har, givet att vi har lika
              stor offentlig sektor.
            </seg>
            <seg n="0804f2e4">
              Det finns många orsaker till att Sverige har denna goda ordning.
              Inte minst tror jag att det är viktigt med det pris- och löneomräkningssystem
              vi har, PLO-systemet, där vi justerar för produktivitet. Vi har
              alltså ett krav på offentlig verksamhet att höja produktiviteten
              i takt med privat sektor varje år i jämförbara servicesektorer.
              Något sådant tror jag att det nästan bara är Sverige som har,
              och det är en grundorsak till att offentlig verksamhet i Sverige
              ofta är effektivare.
            </seg>
            <seg n="f3de69b2">
              Sedan kommer vi till frågeställningen om utvärderingar. Den grundläggande
              utvärderingen sker i varje budgetprocess, då vi går igenom offentliga
              utgifter för att se vad vi kan omprioritera och på vilka områden
              man kan nå bättre effekter av de stöd vi ger. Specialdestinerade
              bidrag är naturligtvis jättesvåra att utvärdera. Jag har jobbat
              i många år med utvärdering av offentlig effektivitet. Man ska
              inte ha någon övertro på att man enkelt kan utvärdera och jämföra
              de olika stöden. Detta ska man inte ha någon större tilltro till,
              utan det finns massor av problem som är sammankopplade i utvärderingen
              av hur verksamheterna ser ut, till exempel vad man har för styrnings-
              och planeringshorisonter och hur det fungerar när man gör de olika
              studierna.
            </seg>
            <seg n="38335427">
              Vi gör i grund och botten inte experiment med skattepengar. Många
              av våra utvärderingsmyndigheter säger att det blir svårt att utvärdera
              när vi inte gör experiment. Men det är inte så att vi har en sorts
              politik i Västra Götaland och en annan politik i Östergötland
              för att sedan kunna få en vetenskaplig studie som gör att vi kan
              jämföra effekterna. Vi gör förbättringar i hela landet. Vi ökar
              till exempel undervisningstiden i matematik därför att vi tror
              att det är nödvändigt. Att sedan utvärdera hur stor effekt det
              har haft på matematikkunskaperna på kort sikt är jättesvårt. Det
              är jättesvårt att belägga exakt vad varje krona gjort.
            </seg>
            <seg n="b30965a7">
              Pia Nilsson försöker antyda att det skulle råda en sämre ordning
              i Sverige än tidigare. Det stämmer inte. Vi gör mer av utvärderingar
              hela tiden. Riksrevisionens verksamhet har byggts ut. Vi har fått
              Finanspolitiska rådet. Vi har lagt till självständiga institut
              inom socialförsäkring och utbildning vid sidan av IFAU som gör
              den här typen av utvärderingar. Vi har i grunden bredare kunskaper
              i dag än vad vi haft tidigare. Men man ska inte för den skull
              låtsas att vi vet hur väl de här 2 000 miljarderna i offentlig
              verksamhet fungerar, än mindre den lilla del som utgörs av specialdestinerade
              statsbidrag. Så fungerar det inte. Omfattande utvärdering redovisas
              till regering och riksdag löpande och leder till omprövningar
              i budgetprocessen år efter år. Det är så man upprätthåller effektivitet
              i offentlig sektor.
            </seg>
          </u>
          <note type="speaker" n="fd00e304">
            Anf. 6 PIA NILSSON (S):
          </note>
          <u who="Q3370093" xml:id="i-1ba20c86673f253b-2" n="5d9eab88">
            <seg n="2d2dab8a">
              Fru talman! Om det fungerar så väldigt bra som finansministern
              hävdar, varför är då Statskontoret väldigt kritiskt? Varför slår
              myndigheterna larm om överlappande statsbidrag som man inte har
              någon större kontroll över? Varför kräver vi i finansutskottet
              tydligare redovisning av utvärdering och framtagande av utvärderingsmetoder,
              vilket verkar vara det stora bekymret i dag?
            </seg>
            <seg n="8a19ae4f">
              Har du verkligen kontroll, Anders Borg, över de 50 miljarderna?
              Du försöker avfärda min fråga genom att hävda att vi står oss
              väldigt bra internationellt sett. Det gör vi sannolikt. Men det
              var inte vad frågan gällde. Frågan gäller: Har du kontroll över
              de 50 riktade statsmiljarderna? Svenska folket har rätt att få
              veta om de pengarna går till avsedda mål och framför allt om de
              har effekt.
            </seg>
            <seg n="08bf15d6">
              När det gäller projektet i grundskolan läsa, skriva, räkna, som
              jag nämnde, har man inte ens ställt frågan om det har förbättrat
              elevernas resultat. Tycker inte Anders Borg att det är något märkligt?
              Eller ska vi bara förutsätta att de miljarderna gör nytta trots
              att man inte kan utvärdera? Så kan det inte fungera. Det är högst
              oansvarigt.
            </seg>
            <seg n="403a1646">
              Statskontorets senaste översyn visar att elva utvärderingar inte
              ens kan säga om målen har nåtts och om det fått avsedd effekt.
              Anders Borg borde fundera över om inte det är något som man borde
              åtgärda snarare än att hävda att allting är så bra. Så talar en
              person som kanske inte har kontroll över vart pengarna de facto
              tar vägen. Vem bär huvudansvaret, Anders Borg, för att skattemiljarderna
              verkligen träffar rätt? Det gör Anders Borg, Sveriges finansminister.
            </seg>
            <seg n="0daa2387">
              Fru talman! Den här debatten har visat att kontrollen inte finns
              där. I mer svepande ordalag försöker Anders Borg avsäga sig i
              varje fall det här ansvaret. Sedan får vi se vad som händer med
              ministerposten.
            </seg>
          </u>
          <note type="speaker" n="db9a1bce">
            Anf. 7 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-3" n="71c7e309">
            <seg n="6180ef15">
              Fru talman! Offentlig verksamhet har ett inneboende och grundläggande
              styrningsproblem. Vi har valt att flytta verksamheter ur marknaden.
              Därmed har vi inte prismekanismen som kan styra resurser. Vi har
              ingen konkurrens som kan allokera mellan olika producenter. Vi
              har inte kunder som betalar, och följaktligen har vi ett budgetstyrningssystem.
              Därmed har vi ett inneboende problem med effektiviteten.
            </seg>
            <seg n="99004ce7">
              Man kan hävda att offentlig verksamhet per definition alltid
              är ineffektiv, att vi följaktligen har ett ofrånkomligt styrproblem
              och att offentlig verksamhet därför alltid är ett problem. Jag
              delar inte den bedömningen. Jag tror att man ofta kan bedriva
              en relativt effektiv verksamhet i offentlig regi med hjälp av
              mer sofistikerade och bättre fungerande styrsystem. Det är precis
              som vi har gjort i Sverige med alltifrån PLO-anslag, budgettak
              för kommuner och landsting till kontinuerliga utvärderingar.
            </seg>
            <seg n="7a7ed3c1">
              Att det skulle stå i motsats till att vi har kritiska utvärderingar
              kan jag över huvud taget inte se. Det är självklart att implementeringsforskningen
              alltid landar näst intill i kritik. Målen är ofta komplexa, och
              det är oftast motstridiga principer vi försöker uppnå. Det är
              därför som vi driver verksamheten i offentlig sektor. Styrproblemen
              är ofta rätt grundläggande därför att det är flera aktörer inblandade,
              och ansvarsförhållandena är besvärliga.
            </seg>
            <seg n="f16ffd69">
              Implementeringsforskningen kommer alltid att visa på att vi har
              bekymmer. Pia Nilsson försöker hävda att vi har ett särskilt stort
              bekymmer med detta antigen nu eller jämfört med andra. Jag försöker
              lugnt och sakligt redovisa att det har vi egentligen inte alls
              några skäl att tro.
            </seg>
            <seg n="efec9144">
              Vi har kraftigt byggt ut utvärderingsfunktionerna i Sverige.
              Det mesta tyder på att svensk offentlig verksamhet står sig väl,
              kanske till och med osedvanligt väl, i internationella jämförelser
              oavsett om vi talar om hälso- och sjukvårdskvalitet eller för
              den delen forskning.
            </seg>
            <seg n="20354acd">
              Det är klart att vi ska öka utvärderingen genom åren. I den utsträckning
              vi alltid kan redovisa det för riksdagen är det naturligtvis välkommet.
            </seg>
          </u>
          <note n="6c62df4d">
            Överläggningen var härmed avslutad.
          </note>
          <note n="e0ec1c3e">
            7 § Svar på interpellation 2013/14:226 om moms för e-tidningar
          </note>
          <note type="speaker" n="00802033">
            Anf. 8 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-4" n="71c7e309">
            <seg n="bf6cd206">
              Fru talman! Mats Pertoft har frågat mig om jag kommer att agera
              för att säkerställa att EU-kommissionens förslag till ett momsdirektiv
              innefattar ett utkast till sänkt och enhetlig moms för såväl tryckta
              som digitala tidningar och böcker.
            </seg>
            <seg n="d64e8b49">
              Som Mats Pertoft nämner så har jag tidigare svarat på frågor
              om momssats på e-böcker. Jag har då svarat att det är angeläget
              att lika produkter beskattas på samma sätt och att detta är något
              som Sverige påpekat vid flera tillfällen inom ramen för EU-arbetet
              både vid möten med andra EU-länder och vid enskilda möten med
              EU-kommissionen.
            </seg>
            <seg n="f0d95406">
              Mats Pertoft har bett mig förtydliga huruvida regeringen har
              framfört ovanstående ståndpunkt till EU-kommissionen även avseende
              tidningar och tidskrifter.
            </seg>
            <seg n="8414fcd5">
              Regeringen har framfört samma ståndpunkt när det gäller både
              e-böcker och andra digitala medier, det vill säga att det är angeläget
              för Sverige att lika produkter beskattas på samma sätt. Sverige
              förde fram denna ståndpunkt så sent som i februari i år i samband
              med ett möte i EU:s högnivågrupp för skatter.
            </seg>
          </u>
          <note type="speaker" n="f8a8abdd">
            Anf. 9 MATS PERTOFT (MP):
          </note>
          <u who="Q6043976" xml:id="i-f30dad6195faa9da-0" n="da9865ee">
            <seg n="530d90d7">
              Fru talman! Tack, ministern, för svaret! Det gladde mig, men
              samtidigt är jag lite undrande. Tyvärr har regeringen ett inte
              en alltför bra track record, eller historia, i denna fråga.
            </seg>
            <seg n="6265c16a">
              Riksdagen har däremot varit väldigt tydlig från början. År 2011
              beslöt en enig riksdag som svar på EU-kommissionens grönbok att
              Sverige ska jobba för en enhetlig sänkt moms på e-böcker. Det
              ska vara samma moms på e-böcker som för pappersböcker. Detta framfördes
              dock aldrig av regeringen i svaret till EU-kommissionen.
            </seg>
            <seg n="3cac832f">
              Trots vad finansministern säger är jag fortfarande tveksam. Senast
              i höstas fick jag uppgifter från Tidningsutgivarna, som är anledningen
              till interpellationen, om att deras representant i Bryssel hade
              haft ett möte med den svenska skatteattachén och där fått ett
              svar som handlade om att man var neutral men inte positiv.
            </seg>
            <seg n="036ed15c">
              Jag måste ändå tolka beteckningen neutral men inte positiv som
              att man inte aktivt arbetar för att genomföra riksdagens ståndpunkt
              i denna fråga. Det går tvärtemot det beslut som riksdagen fattade
              för två veckor sedan. Ett enigt riksdagsbeslut följde skatteutskottets
              förslag att uppmana regeringen att speciellt följa riksdagens
              beslut i frågan.
            </seg>
            <seg n="fa5b9feb">
              Jag träffade tillsammans med några andra ledamöter från skatteutskottet
              i januari en fransk före detta minister som har uppdraget från
              franska regeringen att arbeta med denna fråga och som också uttalade
              sig skeptiskt. På min direkta fråga sade han: I Bryssel är man
              väl medveten om riksdagens hållning i frågan, men man vet ingenting
              om den svenska regeringens hållning.
            </seg>
            <seg n="9118fb3d">
              Jag skulle ändå vilja skicka frågan till finansministern: Vad
              gör att jag nu ska kunna lita på att Sverige verkligen framför
              denna fråga? Regeringen har inte en positiv historia i frågan.
              Anna-Karin Hatt och regeringen har uttalat att Sverige ska vara
              på topp. Vi ska vara en it-nation och ligga långt framme.
            </seg>
            <seg n="01eaef24">
              Vad är det då som gör att vi inte är det land som går i bräschen
              och verkligen slåss för att böcker och tidskrifter ska beskattas
              lika oberoende av medium? Oberoende av om det är papper eller
              elektronisk bakgrund när vi läser våra tidningar eller böcker
              ska det vara samma skattesats.
            </seg>
            <seg n="fb91714e">
              Det borde vi vara eniga om. Vi är det till ord. Men vi ska vara
              det också i vår kommunikation utåt och särskilt gentemot EU-kommissionen.
            </seg>
          </u>
          <note type="speaker" n="56c375dc">
            Anf. 10 LENA ASPLUND (M):
          </note>
          <u who="Q4987091" xml:id="i-dd445c9eb462908d-0" n="228916f9" next="i-8694b32be527e817-0">
            <seg n="01fa974e">
              Fru talman! Det är riktigt som Mats Pertoft säger att vi har
              varit positiva till det här i skatteutskottet. Jag kan läsa vad
              vi skrev i betänkandet för några veckor sedan: Utskottet förutsätter
              att regeringen vid översynen av mervärdesskattedirektivet delar
              denna hållning.
            </seg>
            <seg n="6b8e68d5">
              Vi hörde av finansministern alldeles nyss att regeringen är positiv
              och att man ser att det är viktigt att lika produkter har lika
              skattesats. Om det är i digital eller i tryckt form har inte så
              stor betydelse. Vidare vet vi att Frankrike och Luxemburg redan
              har infört lågmoms på elektroniska böcker. Det gjorde man den
              1 januari 2012, men man har fått bassning av kommissionen som
              har börjat vidta rättsliga åtgärder. Det var väl en av anledningarna
              till att fransmannen – jag kommer inte ihåg vad han heter, och
              jag brukar inte kunna uttala namn på franska ändå – var här i
              januari. Jag var med på det mötet.
            </seg>
            <seg n="2129fdc6">
              Jag vill tala om det här med enhetlig momssats, för det är faktiskt
              rätt viktigt. Vi har fler exempel på problem där vi inte har haft
              enhetlig momssats. Jag vill fråga Mats Pertoft vad han gör för
              att påverka sina kamrater på den rödgröna sidan när det gäller
              enhetlig momssats på maten på restauranger. Kommissionen beslutade
              redan 2009, tror jag att det var, att man kunde sänka momsen på
              mat på restauranger, och det gjorde regeringen den 1 januari 2012.
              Det är också ett led i arbetet mot skattefusket. Jag vet att Miljöpartiet
              delar vår syn på det här, och då undrar jag vad man gör för att
              få med sig de övriga.
            </seg>
            <seg n="39e5afa1">
              (FÖRSTE VICE TALMANNEN: Jag vill påminna om att debatten handlar
              om moms för e-tidningar.)
            </seg>
            <seg n="b05d3a21">
              Ja, jag vet det. Jag vill bara exemplifiera hur viktigt det är
              med enhetliga momssatser. Det finns andra områden där det också
              är bra med enhetliga momssatser för att stävja fusket. Att få
              ned skatteundanhållandet och få bort fusket är någonting som vi
              alla jobbar för. Moms har ju varit ett område där det har varit
              lätt att fuska. Nu tror jag inte att det är riktigt lika lätt
              att fuska när det gäller böcker och digitala medier som när det
              gäller mat på restaurang. Jag har inget exempel, men det kanske
              Mats Pertoft har, på att man har fuskat och att det på kvittot
              har stått att det har varit en tryckt bok när det egentligen har
              varit en digital bok. Jag har inga exempel på huruvida det finns
              fusk i det här också eller att det bara är olika behandling, men
              givetvis ska det bli lika. Jag hoppas att kommissionen återkommer
              angående det här så småningom så att regeringen kan ta tag i det,
              för jag är övertygad om att regeringen tycker att det är viktigt,
              och det svaret fick ju Mats Pertoft också.
            </seg>
          </u>
          <note n="74babb90">
            Anf. 11 GUNNAR ANDRÉN (FP):
          </note>
          <u who="Q4987091" xml:id="i-8694b32be527e817-0" n="228916f9" prev="i-dd445c9eb462908d-0">
            <seg n="a14914d6">
              Fru talman! Jag tycker att det är alldeles uppenbart att riksdagens
              beslut, som vi är eniga om från skatteutskottet, och regeringens
              ståndpunkter sammanfaller. Sedan är naturligtvis frågan: Hur är
              det möjligt för Sverige att i olika sammanhang framföra denna
              ståndpunkt med kraft inom EU-maskineriet? Det är inte alltid helt
              lätt, ska sägas. Även Socialdemokraterna, när de stöddes av Miljöpartiet
              och Vänsterpartiet, hade problem att nå fram med en del ståndpunkter.
              Det hör ju till ett litet lands situation.
            </seg>
            <seg n="bc57cda9">
              Jag har dock en helt annan synpunkt på den här frågan. Det betyder
              inte att jag inte delar regeringens, skatteutskottets och riksdagens
              mening. Den har att göra med vilket inflytande som EU ska ha på
              skattepolitiken. Det är, fru talman, en delvis annan fråga, men
              den finns med i detta också. Det är viktigt, tycker jag, att vi
              i Sverige slår fast att skattepolitiken utformas i det egna landet.
            </seg>
            <seg n="14ffa0a6">
              För mig är det en smula förunderligt att höra att det är en representant
              för Miljöpartiet, som tidigare har varit motståndare till att
              vi skulle vara medlemmar i EU, som går in så här hårt för att
              vi ska implementera också skattelagstiftningen i EU. Det här är
              egentligen två olika saker. I sak delar jag uppfattningen att
              det är bra att vi ska ha, som regeringen och skatteutskottet och
              även mitt lilla parti tycker, gemensam mervärdesskatt för samma
              produkter. Det gäller enligt min mening även mat.
            </seg>
          </u>
          <note type="speaker" n="5d759a1f">
            Anf. 12 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-5" n="71c7e309">
            <seg n="98dfc008">
              Fru talman! Den svenska regeringen har en tydlig hållning. Vi
              anser att lika produkter ska behandlas lika. Vi anser alltså att
              det är viktigt att kommissionen gör en grundlig analys på det
              här området och att man därefter landar i sin position. Eftersom
              Mats Pertoft känner en oro för vad regeringen har för hållning
              i frågan har jag tagit fram de talepunkter och den redovisning
              som finns som vi har internt utifrån rådsmötena. I rådets högnivågrupp
              för skattefrågor den 4 februari 2014 diskuterades frågan om lågmoms
              på digitala medier. I redovisningen står det: Sverige ansåg att
              den allmänna principen om att lika produkter ska behandlas lika
              även ska gälla för e-böcker och andra digitala medier. Sverige
              vill inte föregripa resultatet av kommissionens analys av den
              frågan, utan man vill avvakta kommissionens arbete.
            </seg>
            <seg n="86537cc9">
              Det är alltså den exakta position som Per Classon, chef för skatteavdelningen,
              redovisade som är exakt den position som redovisades i interpellationssvaret
              och som är den position som Sverige har och som vi uppfattar att
              vi har stöd för i Sveriges riksdag.
            </seg>
            <seg n="268476a5">
              Varför är det då viktigt att man gör en grundlig analys av de
              här frågorna? Till att börja med är momsfrågor gemenskapsrätt,
              så det är viktigt att kommissionen fullgör sitt ansvar att utreda
              frågorna. Det kan låta som att det är en enkel sak att säga vad
              som är en digital publikation, en e-bok eller en pappersbok, och
              just i det fallet är det enkelt. Sedan finns det ett oändligt
              antal omständigheter då det blir väsentligt mycket mer komplicerat
              att bedöma vad som är en nyhetstjänst, en boktjänst eller någon
              annan tjänst som man tillhandahåller digitalt. Jag tror inte att
              någon föreställer sig att vi ska momsbefria eller lågmomssätta
              alla digitala tjänster, för det skulle skapa oändliga gränsdragningsproblem
              för en massa andra områden. Säljer man till exempel kläder på
              nätet bör det rimligtvis vara samma momssats som om man säljer
              kläder i en affär.
            </seg>
            <seg n="c3b855aa">
              Det är alltså inte fullt så enkelt att man snabbt kan säga vad
              som är lika produkter och hur lika produkter ska avgränsas. Det
              jobbar kommissionen med, och vi förutsätter att de kommer tillbaka
              med ett förslag. Då kommer det naturligtvis att vara Sveriges
              utgångspunkt att lika produkter ska behandlas lika. Sedan får
              vi naturligtvis göra vår värdering av om vi delar kommissionens
              bedömning av vad som är lika produkter.
            </seg>
            <seg n="16449752">
              Jag vill gärna slå ett slag för att man ska vara försiktig med
              alltför många skattesatser också på momssidan. Det som gör att
              vi får den här diskussionen så intensivt i EU är att ett antal
              länder, inte minst vårt grannland Danmark men även de baltiska
              staterna och ett antal andra, driver linjen hårt att man i praktiken
              bara ska ha en momssats. De svenska utvärderingarna visar att
              man då och då kan ha olika momssatser men att man bör vara restriktiv
              med det. Vi vet ju till exempel att utvärderingen av matmomsen
              tyder på att det har varit en fördelningspolitiskt rätt ineffektiv
              åtgärd och att det hade varit betydligt mer träffsäkert att ha
              en enhetlig moms på det området, kanske inte minst ur folkhälsosynvinkel,
              och sedan i stället ge ekonomiska stöd till barnfamiljer.
            </seg>
            <seg n="fff48966">
              Nu har vi det system som vi har, och det är ingen som föreställer
              sig att det ska ändras. Men jag tror att man ska vara försiktig
              med att skicka runt momssatserna. När vi valde att göra det på
              hotell- och restaurangsidan var det ju för att det fanns starkare
              skäl där än på många andra områden, i termer av risk för svartarbete
              och i termer av att det är särskilt farligt med en hög skattesats
              inom tjänstesektorn.
            </seg>
            <seg n="2f97f338">
              Regeringens ståndpunkt i frågan är alldeles klar, och den är
              att lika produkter ska behandlas lika.
            </seg>
          </u>
          <note type="speaker" n="1e5c6444">
            Anf. 13 MATS PERTOFT (MP):
          </note>
          <u who="Q6043976" xml:id="i-f30dad6195faa9da-1" n="da9865ee">
            <seg n="2d35a888">
              Fru talman! Jag tackar så mycket för förtydligandet och uppläsandet
              av talepunkterna, för det gör det här väldigt tydligt. Jag hoppas
              verkligen att det här stämmer. Jag måste dock ställa mig frågan:
              Hur länge har det här gällt? Senast i höstas fick jag andra besked,
              och det var det som ledde till den här interpellationen. Om det
              hade funnits en enhetlig, tydlig politik från regeringens sida
              i denna fråga som hade följt riksdagens beslut hade vi aldrig
              behövt ha den här debatten. Men det har det inte funnits.
            </seg>
            <seg n="547592fc">
              Från 2011, när riksdagen tog ett enhetligt beslut att man ville
              sänka digitalmomsen till samma momssats som på pappersprodukter,
              fram till nu har det funnits frågetecken. Det är något som gör
              att jag måste fråga mig hur gamla dessa talepunkter är. Jag vill
              påpeka att jag inte har något problem med dessa talepunkter, utan
              jag gläder mig åt att det är så tydligt.
            </seg>
            <seg n="54f2503a">
              Apropå momssatser kan jag säga att jag delar finansministerns
              ståndpunkt. Det borde finnas mer enhetlighet. Det är därför vi
              i Miljöpartiet, tillsammans med flera andra partier i riksdagen,
              har drivit frågan om generell skatteöversyn. Tyvärr har framför
              allt Moderaterna inte varit villiga att gå på den linjen. När
              jag har frågat enskilda ledamöter i skatteutskottet har alla utom
              moderaterna varit intresserade. Det är dock inte detta vi diskuterar
              här.
            </seg>
            <seg n="add8fea4">
              Min fråga är helt enkelt: Hur länge har dessa talepunkter gällt?
              En riktig öppenhet i den här frågan skulle underlätta historiebilden
              också. Jag har ju inte kommit hit till kammaren bara för skojs
              skull utan för att jag vill ha svar på en fråga. Branschföreningar,
              väljare och så vidare har frågat mig var Sverige står i denna
              fråga. Nu har finansministern tydligt visat talepunkterna, och
              dem är jag som sagt nöjd med. Men jag skulle vilja veta: Från
              och med när har dessa talepunkter gällt?
            </seg>
            <seg n="92886b24">
              Så sent som i höstas fick tidningsutgivare svaret att Sveriges
              förhållningssätt är neutralt men inte positivt – neutral, not
              positive. Det tycker jag inte stämmer. Det är inte samma sak som
              det Anders Borg just nu sade. Det är detta som gör mig orolig.
              Vi kan se att riksdagen har en uppfattning och regeringen en annan,
              och så finns det i Bryssel ytterligare en uppfattning. Sverige
              ska tala med en röst. Det är på det sättet vi kan nå framgång.
            </seg>
            <seg n="e84c1837">
              Regeringen och finansministern har ett ansvar för att Sverige
              ska tala med en röst. Efter vad jag kan se har detta inte skett
              förrän nu. Det är jättebra om det sker nu, och det är jättebra
              om vi nu gemensamt kan gå vidare och möta EU-kommissionens kommande
              förslag med en enig hållning och dessutom är överens inte bara
              med Frankrike utan till exempel med Tyskland. Den nya tyska regeringen
              har i sitt koalitionsfördrag mellan socialdemokrater och kristdemokrater
              skrivit in att de också vill verka för detta. Det finns alltså
              en bred europeisk enighet om att möjliggöra att ha samma momssats
              för pappersprodukter som för digitala produkter. Sedan ska det
              förstås inte gälla alla digitala produkter – även där är vi överens
              – men om det gäller tidningar och böcker är jag nöjd.
            </seg>
            <seg n="fda20098">
              Min fråga till finansministern är alltså: Från och med när har
              dessa talepunkter gällt?
            </seg>
          </u>
          <note type="speaker" n="fefebb7e">
            Anf. 14 LENA ASPLUND (M):
          </note>
          <u who="Q4987091" xml:id="i-c51b593dd5476f22-0" n="228916f9">
            <seg n="42b6b2d3">
              Fru talman! Mats Pertoft har också läst vårt mervärdesskattebetänkande.
              Där har vi ju skrivit också om kommissionens hållning. Kommissionen
              kom med ett meddelande om mervärdesskattens framtid den 6 december
              2011 – mot ett enklare, robustare och effektivare mervärdesskattessystem.
              Där finns en punkt som säger: Liknande varor och tjänster bör
              omfattas av samma mervärdesskattesats och de tekniska framstegen
              bör beaktas i sammanhanget, så att frågan om konvergens mellan
              onlinemiljön och den fysiska miljön uppmärksammas.
            </seg>
            <seg n="b78f50ed">
              Jag känner mig inte särskilt orolig för att kommissionen kommer
              med något annat när man väl blir klar och sätter ned foten om
              hur mervärdesskattedirektivet ska se ut framöver.
            </seg>
            <seg n="20901c95">
              Det finns ju andra gränsdragningsfrågor också. Vi har en hel
              rad motioner i betänkandet som gäller gränsdragningsfrågor när
              det gäller momssatser. Detta är svårt. Att ha en lägre momssats
              är ett sätt att styra vad man vill ha; om man skulle ha en enhetlig
              momssats skulle den hamna omkring 21,7 procent, tror jag att Momsutredningen
              sade, och det är väl ingen av oss som tycker att det känns särskilt
              lockande att höja momsen på mjölk, bröd, smör och pasta för barnfamiljerna
              för att det ska bli billigare att köpa platt-tv?
            </seg>
            <seg n="f852403c">
              Det kan alltså bli gränsdragningsproblematik. Vi hade ett exempel
              som gällde momsen på gästhamnar kontra momsen för en husvagn som
              stod vid kajen. Visst finns det knepigheter, men jag känner mig
              rätt trygg med att regeringen gör vad den ska och att kommissionen
              kommer med något positivt.
            </seg>
          </u>
          <note type="speaker" n="be9b0562">
            Anf. 15 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-6" n="71c7e309">
            <seg n="9433b6ec">
              Fru talman! Sverige har haft samma ståndpunkt i den här frågan
              hela tiden. Jag har kontrollerat det med mina tjänstemän. Det
              är samma ståndpunkt som vi har framfört vid alla möten. Det hade
              Mats Pertoft enkelt kunnat kontrollera med en skriftlig fråga
              i stället för att gå på hörsägen från olika branschintressen i
              den här frågan.
            </seg>
            <seg n="e6a40ce0">
              Det finns alltså ingen förändring i den svenska regeringens hållning.
              Den har varit precis lika tydlig hela tiden. Men det är bra att
              vi ändå får en viktig debatt här om detta.
            </seg>
          </u>
          <note type="speaker" n="adfca9aa">
            Anf. 16 MATS PERTOFT (MP):
          </note>
          <u who="Q6043976" xml:id="i-f30dad6195faa9da-2" n="da9865ee">
            <seg n="d5316c0f">
              Fru talman! Jag är överens med finansministern om ståndpunkten.
              Sedan tycker jag att man ska vara lite försiktig med att tala
              om hörsägen när det handlar om skriftliga minnesanteckningar från
              ett möte. Det måste vara något som inte har fungerat riktigt i
              den här frågan, och det är därför den här interpellationen blev
              nödvändig. Jag har själv ställt skriftliga frågor tidigare. Andra
              ledamöter har haft interpellationsdebatter – senast var i november
              förra året, tror jag – och det har inte gjort det helt tydligt.
            </seg>
            <seg n="76c2b0e8">
              I dag har vi fått ett tydligt besked. Jag är glad över att det
              är tydligt vilken Sveriges ståndpunkt är och att regering och
              riksdag är eniga, men det har inte varit en helt lätt väg dit.
              Jag kan påminna om att det som först fick mig att haja till i
              den här frågan var att det i regeringens svar på EU-kommissionens
              grönbok inte fanns ett enda ord om detta med e-boksmoms, trots
              att det fanns ett enhälligt beslut i riksdagen i den frågan. Riksdagen
              har hela tiden velat ha samma momssats på såväl papper som digitala
              produkter.
            </seg>
            <seg n="e8c9755f">
              Nu har vi fått ett tydligt besked, och jag vill tacka finansministern
              för svaret. Det är trevligt att vi är överens i denna fråga. Kanske
              vi kan slippa sådana debatter i framtiden då.
            </seg>
          </u>
          <note n="6c62df4d">
            Överläggningen var härmed avslutad.
          </note>
          <note n="aff6b2ba">
            8 § Svar på interpellation 2013/14:241 om skattesänkningarnas
            misslyckande
          </note>
          <note type="speaker" n="d80141b3">
            Anf. 17 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-7" n="71c7e309">
            <seg n="8837a2be">
              Fru talman! Hans Olsson har frågat mig mot vilken bakgrund jag
              först har förordat skattesänkningar, för att nyligen tala om möjliga
              skattehöjningar.
            </seg>
            <seg n="5c707563">
              Stabiliseringspolitik handlar om att anpassa utgifter och inkomster
              över konjunkturcykeln för att därigenom dämpa svängningar i arbetslösheten
              och produktionen. Stora konjunktursvängningar är mycket kostsamma
              för samhället. En kraftig lågkonjunktur slår ut produktivt kapital
              när företag går i konkurs. Perioder med hög arbetslöshet riskerar
              att leda till att kompetens förstörs. Det riskerar att leda till
              en varaktigt högre arbetslöshet.
            </seg>
            <seg n="c5749e4e">
              Sedan den finansiella krisens utbrott 2008 har läget i världsekonomin
              varit ansträngt. Detta har givetvis påverkat Sverige. Svensk ekonomi
              har dock visat stor motståndskraft, mycket tack vare regeringens
              åtgärder. Även under innevarande år behöver återhämtningen stöttas
              något, men i takt med att bnp- och sysselsättningstillväxten tar
              fart och arbetslösheten minskar förskjuts tyngdpunkten från stimulansåtgärder
              mot finansierade åtgärder som stärker förutsättningarna för fler
              i arbete. Den ekonomiska politiken framöver handlar om att möta
              de långsiktiga tillväxtutmaningarna genom finansierade strukturella
              åtgärder. Vägen tillbaka till överskott måste anpassas efter hur
              arbetsmarknaden och resursutnyttjandet utvecklas.
            </seg>
            <seg n="b14f0223">
              Efter en lång rad av finanspolitiska åtgärder för att stötta
              ekonomin väntas budgetutrymmet vara mycket begränsat de kommande
              åren. Det innebär att nya reformer i högre utsträckning än tidigare
              kommer att kräva finansiering. Det handlar bland annat om skatteåtgärder,
              men det är också viktigt med stram utgiftsgranskning och god utgiftskontroll.
            </seg>
            <seg n="5e78dd60">
              Avslutningsvis vill jag påpeka att regeringens politik har inneburit
              att resurserna till offentliga välfärdstjänster som exempelvis
              skola har ökat de senaste åren, även efter att hänsyn tagits till
              pris- och löneökningar och till att befolkningen vuxit.
            </seg>
          </u>
          <note type="speaker" n="e3a428a6">
            Anf. 18 HANS OLSSON (S):
          </note>
          <u who="Q2438833" xml:id="i-3f78bf7f2023b516-0" n="bdafd2be">
            <seg n="67b931ca">
              Fru talman! Det finns en klar fördel med att bli lite äldre:
              Man får lite större överblick. Detta är den tredje borgerliga
              regering som jag har varit med om under min tid.
            </seg>
            <seg n="d313fd2a">
              Den första borgerliga regering som jag var med om var mellan
              1976 och 1982. När vi tog över kommer jag ihåg att Kjell-Olof
              Feldt fick samla finansministrarna från Norden och berätta att
              Sverige måste devalvera med 16 procent.
            </seg>
            <seg n="86cba5df">
              Den andra borgerliga regering som jag var med om var mellan 1991
              och 1994. Den minns vi alla. Jag tror att det var så att när Sverige
              skulle betala ut 1 krona hade vi 50 öre och fick låna 50 öre.
            </seg>
            <seg n="ec444eed">
              Nu är det dags för min tredje borgerliga regering och att stämma
              av lite grann. Jag började titta på vad Ekonomistyrningsverket
              säger, som är riksdagens och regeringens expertorganisation som
              ska hålla oss med fakta. De skriver att underskottet är det största
              underskottet sedan överskottsmålet infördes. Det skrev man strax
              före jul.
            </seg>
            <seg n="8c431703">
              År 2006 hade Sverige ett överskott i de offentliga finanserna
              på 65 miljarder. Nu beräknas det bli 87 miljarder minus. Det är
              klart att det är oroväckande.
            </seg>
            <seg n="0cfb1d85">
              Som svar på min interpellation om de här sakerna säger finansministern:
              Stabiliseringspolitik handlar om att anpassa utgifter och inkomster
              över konjunkturcykeln för att därigenom dämpa svängningar i arbetslösheten
              och produktionen. Det låter jättebra. Men problemet, fru talman,
              är att finansministern inte har arbetat så i verkligheten.
            </seg>
            <seg n="c21ada07">
              Vi hörde alldeles nyligen att det var dags att strama åt med
              skattehöjningar eftersom vi har en förväntad bnp-tillväxt i Sverige.
              Det lät ju riktigt och bra. Men om man går tillbaka och tittar
              är det så här: När regeringen tillträdde 2006 och fattade beslut
              om att införa jobbskatteavdraget hade Sverige en bnp-tillväxt
              på 4,3 procent. Då fattade finansministern beslutet att stimulera
              svensk ekonomi med ca 40 miljarder. Det var ungefär vad jobbskatteavdraget
              kostade. År 2007, när detta infördes, var tillväxten i Sveriges
              bnp 3,3 procent.
            </seg>
            <seg n="7f478b7f">
              Jag har tre slutsatser att dra. Det ena är att finansministern
              på den senaste månaden har gått någon form av kurs och lärt sig
              detta med konjunkturpolitik. Det andra är att försöken har misslyckats.
              Man trodde så enormt mycket på grundbulten i ekonomin, med jobbskatteavdraget,
              men det har misslyckats, och därför mörkar man. Eller också luras
              finansministern, men det tror jag inte.
            </seg>
            <seg n="edc31b50">
              Jag tror helt enkelt att den ekonomiska politiken och grundbulten
              i den, jobbskatteavdraget, har misslyckats.
            </seg>
          </u>
          <note type="speaker" n="63679cf8">
            Anf. 19 JONAS JACOBSSON GJÖRTLER (M):
          </note>
          <u who="Q5826571" xml:id="i-e25f31b7aecb39a6-0" n="e54cd516">
            <seg n="60fa5920">
              Fru talman! Problemet med Hans Olssons interpellation och det
              han också framför från talarstolen är att han tenderar att blanda
              ihop en lång rad olika saker, och då blir slutsatserna också något
              märkliga.
            </seg>
            <seg n="2d4e64b2">
              Han blandar ihop strukturåtgärder och konjunkturpolitik, och
              det som kanske är allvarligast är att han blandar ihop en prognosperiod
              och en konjunkturcykel. Poängen med hur man hanterar statliga
              finanser är att de ska vara i balans över en konjunkturcykel.
              Den rapport som han hänvisar till pratar om en prognosperiod,
              vilket är något helt annat.
            </seg>
            <seg n="30da7d55">
              Över en konjunkturcykel, om man räknar in både högkonjunktur
              och lågkonjunktur, ska vi nå ett överskottsmål. Vi har – det är
              inte obekant för Hans Olsson – precis genomgått och är fortfarande
              kvar i en period av djup lågkonjunktur och den största svackan
              sedan 30-talet. Det är klart att den utdragna lågkonjunkturen
              frestar på finanserna.
            </seg>
            <seg n="25c100d5">
              Att man ska stimulera ekonomin i det läget tror jag egentligen
              att vi är överens om. I alla fall är Alliansen och Socialdemokraterna
              överens om de grundläggande principerna. I Socialdemokraternas
              budget föreslår ni inte ett annat läge, där staten skulle ha stora
              överskott även i tider av lågkonjunktur. Det stämmer helt enkelt
              inte med fakta.
            </seg>
            <seg n="b4ac6143">
              Om man tittar på de offentliga finanserna ser man, Hans Olsson,
              att den offentliga bruttoskulden faktiskt har minskat med ungefär
              3 procent sedan 2006 – så är det. Jag upprepar: Den offentliga
              bruttoskulden har minskat med 3 procent sedan 2006. Det håller
              inte att titta på ett enskilt år när man befinner sig i en lågkonjunktur,
              utan man måste titta över en längre period. När vi ser att vi
              nu förhoppningsvis närmar oss ett bättre läge i ekonomin är det
              också helt rätt att börja parera genom att sakta men säkert se
              till att vi återgår till ett överskott och når överskottsmålet.
            </seg>
            <seg n="e99d6615">
              Det är lite intressant att se på olika roller för staten och
              kommunerna. Det anförs att välfärdssektorn har fått stå tillbaka,
              att det har varit stora problem. Det är helt enkelt inte sant.
              Statens roll är i första hand att säkerställa att vi har goda
              förutsättningar för att skapa jobb och tillväxt i Sverige, vilket
              staten också gör, bland annat genom jobbskatteavdraget. Du påstår
              att det har vaga sysselsättningseffekter, men internationell forskning
              och en lång rad utvärderingar visar på motsatsen. Det finns mycket
              tydliga jobbskapande effekter av jobbskatteavdraget.
            </seg>
            <seg n="21022284">
              Statens roll är att skapa förutsättningar för jobb och tillväxt.
              Det ger också ökade skatteintäkter. Då är det i första hand kommunsektorn
              – kommuner och landsting – som får ökade skatteintäkter, vilket
              också har skett. Vi kunde läsa i Dagens Samhälle för två tre veckor
              sedan om rekordintäkter till välfärden, där kommunsektorn har
              fått ökade skatteintäkter med 150, upp mot 160 miljarder kronor
              under alliansregeringen. Det är detta som är sanningen, Hans Olsson.
            </seg>
            <seg n="6531c4fc">
              Det staten gör stimulerar ekonomin. Det ger mer resurser även
              till välfärden.
            </seg>
            <seg n="405e2197">
              Den fråga som kvarstår och som man ställer sig är hur Hans Olsson
              egentligen ser på sitt eget partis budgetalternativ. Ert problem
              i nuläget är att ni saknar drygt 11 miljarder. Man kan titta på
              den budgetmotion som ni lade fram i höstas. Ni har från årsskiftet
              accepterat det femte jobbskatteavdraget, och det innebär att det
              finns ett hål på 11 miljarder. Då är frågan hur ni ska finansiera
              de satsningar som ni säger att ni vill göra, när pengarna inte
              finns.
            </seg>
          </u>
          <note type="speaker" n="b54c44ed">
            Anf. 20 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-8" n="71c7e309">
            <seg n="f0134330">
              Fru talman! Sverige är i mitten av ett europeiskt samarbete med
              europeiska länder, som vi har vår huvudsakliga handel med, som
              är inne i en djup kris. De senaste två åren har eurozonen uppvisat
              negativ tillväxt. Man stapplar nu långsamt upp på fast mark med
              en mycket svag tillväxt också under 2014 och 2015.
            </seg>
            <seg n="e3ca431a">
              Enligt EU-kommissionens bedömningar är det Sverige, Polen och
              Storbritannien som i år har högst tillväxt, och nästa år har Sverige
              högst tillväxt av alla europeiska länder, det vill säga högre
              tillväxt än USA och England och för den delen Polen, med undantag
              för Baltikum. Men Sverige tillhör alltså de länder som har högst
              tillväxt.
            </seg>
            <seg n="ac3453ba">
              När vi jämför tillväxt, sysselsättning, långtidsarbetslöshet
              och de flesta olika variabler vi kan titta på, inte minst reallöner,
              har Sverige klarat krisen bättre än andra länder. Det är många
              som frågar vad det beror på. Jag skulle vilja lyfta fram tre orsaker.
            </seg>
            <seg n="d898a74b">
              Det första är att vi före krisen vidtog åtgärder. När vi kom
              in 2006 och 2007 gjorde vi omfattande förändringar av svensk ekonomi.
              Vi genomförde ett jobbskatteavdrag som fullt ut, krona för krona,
              var finansierat med åtgärder som ökade arbetsutbudet. Även 2008
              gick vi vidare med ytterligare strukturella åtgärder som nära
              nog fullt ut var finansierade. Det gjorde att Sverige från 2006
              till 2007 kraftigt ökade sitt finansiella sparande. Det ökade
              från någonstans runt 2 procent till nära nog 3 procent, samtidigt
              som vi genomförde viktiga strukturreformer. Vi använde alltså
              de goda åren för att förstärka den strukturella inriktningen.
            </seg>
            <seg n="4603cb17">
              Det andra vi har gjort är att vi har fört en mycket keynesiansk
              politik. Under 2008, 2009, 2010 och så vidare har Sverige som
              nästan ensamt land kunnat fortsätta att stimulera efterfrågan
              genom hela krisen. Det är naturligtvis mycket positivt att man
              är så försiktig inledningsvis att man konsekvent kan återkomma
              år för år och stötta långsiktigt.
            </seg>
            <seg n="7478caf4">
              Det tredje är att Sverige inte har fört en keynesiansk politik
              i den meningen att vi bara vräkt ut okontrollerade efterfrågestimulanser,
              utan vi har inriktat åtgärderna på just det som förbättrar arbetsmarknadens
              funktionssätt och ekonomins funktionssätt långsiktigt.
            </seg>
            <seg n="0e08acc7">
              Det här är en politik som OECD – och senast nu i veckan Världsbanken,
              när de var här – men också IMF och kommissionen har konstaterat
              har gjort att Sverige har tagit sig igenom krisen i bättre skick.
              Man har i större utsträckning kunnat använda aktiva finanspolitiska
              åtgärder. Man har också vidtagit omfattande strukturåtgärder.
              Det är naturligtvis väldigt positivt.
            </seg>
            <seg n="a4f2434a">
              Nu är vi i valåret 2014. Vi ska alltså i den vårproposition som
              vi lägger fram förhålla oss till hela den kommande fyraårsperioden.
              Det är klart att det då är centralt att vi säger till väljarna
              att vi nu går in i en lite ny fas i den ekonomiska politiken,
              där det är centralt att krona för krona finansiera olika reformer.
              Det betyder inte att vi stramar åt politiken. Vad vi gör är att
              höja en del skatter för att också kunna öka en del utgifter. Det
              har naturligtvis en neutral effekt på efterfrågeläget. Det är
              naturligtvis tanken med den typen av åtgärder under 2015 och 2016.
            </seg>
            <seg n="1847f268">
              Då får vi ett gradvist genomslag för en starkare tillväxt som
              gör att Sverige åter går upp mot 1 procents tillväxt. Det här
              är ett typexempel på en väl genomförd stabiliseringspolitik. Det
              handlar om långsiktig tillväxt. Vi har kunnat stimulera genom
              hela krisen, och vi har upprätthållit god ordning i offentliga
              finanser. Vi är alltså i en sits som är relativt unik, till och
              med jämfört med våra nordiska grannländer. Det är en skuld som
              har minskat under krisen, och det är underskott som nu gradvis
              och utan åtstramningar kommer tillbaka till både balans och stora
              överskott. Det gör att Sverige i nästa lågkonjunktur kommer att
              stå väl rustat.
            </seg>
            <seg n="a7f1a05d">
              Låt mig ta tillfället i akt att framföra en särskild varning.
              Vi behöver stå väl rustade nästa gång, för nästan alla våra grannländer
              är i dag mer skuldsatta än vad de var när krisen började. Behoven
              av skyddsvallar har ökat snarare än minskat.
            </seg>
          </u>
          <note type="speaker" n="f601c896">
            Anf. 21 HANS OLSSON (S):
          </note>
          <u who="Q2438833" xml:id="i-3f78bf7f2023b516-1" n="bdafd2be">
            <seg n="e387efd1">
              Fru talman! Jag har en enkel fråga: Är det rätt att stimulera
              ekonomin om man har en bnp-tillväxt på 4,3 procent och prognosen
              är 3,3 till nästa år? Är det då rätt att stimulera den ekonomin?
            </seg>
            <seg n="77314b41">
              Sedan gäller det finansministerns diskussion om det offentliga
              finansiella sparandet. Det är faktiskt så att Sverige gick med
              överskott 2007 och 2008. År 2009 var det underskott. År 2010 var
              det plus minus noll. År 2011 var det plus minus noll. År 2012
              var det minus 0,6. År 2013 var det minus 1,3. Prognosen för 2014
              är minus 1,5. Så det stämmer inte.
            </seg>
            <seg n="03bfed0c">
              Men låt oss nu titta på hur jobbskatteavdraget har fungerat i
              verkligheten. Det viktigaste var sysselsättningen, arbetslösheten
              och så vidare. Ni pekade bland annat ut att man skulle försöka
              få ordning på ungdomsarbetslösheten och problemet med dem som
              stod långt bort från arbetsmarknaden.
            </seg>
            <seg n="f2c004ed">
              Det är alltid så, finansministern, att det är verkligheten som
              gäller. Vi kan då titta på ungdomsarbetslösheten. I januari 2007
              var den 19 procent, säsongsrensad. I januari 2014 var den, säsongsrensad,
              22,9 procent. Vi kan titta på långtidsarbetslösheten. Den var
              25,3 procent i januari 2007. I januari 2014 var den 30,5 procent.
            </seg>
            <seg n="e4a231d5">
              Vi kan gå till ungdomsarbetslösheten, som egentligen är det viktigaste.
              Jag har kollat lite grann hur det ser ut i min valkrets. Vi kan
              titta på arbetslösa ungdomar mellan 18 och 24 år. I Bollebygd
              är det plus 56 procent. I Tranemo är det plus 118 procent. I Mark
              är det plus 25 procent. I Svenljunga är det plus 42 procent. I
              Borås är det plus 17 procent. I Ulricehamn är det plus 7,95 procent.
              Det är resultaten i verkligheten, där vi befinner oss.
            </seg>
            <seg n="2e7cb25e">
              Vi kan titta på långtidsarbetslösheten för samtliga ungdomar.
              I Mark är det 250 procents ökning under den här tiden. I Svenljunga
              är det 400 procents ökning. I Borås är det 10 procent. I Ulricehamn
              är det 13 procent. Det är verkligheten.
            </seg>
            <seg n="91daca9c">
              Men då tänkte jag så här: Finansministern är från Katrineholm.
              Det kan ju vara så att det här är någon speciell ekonomisk funktion
              som fungerar hemma i Katrineholm. Därför tittade jag också på
              utvecklingen i finansministerns hemkommun. Arbetslösheten bland
              ungdomar i Katrineholm ökade mellan januari 2007 och januari 2014
              med 35 procent.
            </seg>
            <seg n="26d79716">
              Jag har tyvärr inte siffrorna för långtidsarbetslösheten i Katrineholm.
            </seg>
            <seg n="5ead0314">
              Ekonomin har gått från ett överskott på 65 miljarder till ett
              underskott på 85 miljarder. Arbetslösheten är högre på nationell
              nivå och på lokal nivå, speciellt bland ungdomarna, som skulle
              räddas med det här.
            </seg>
            <seg n="e8a51fa2">
              Jag är egentligen en snäll person, men hur jag än anstränger
              mig kan jag inte säga att den ekonomiska politiken har lyckats
              med den tredje borgerliga regeringen. Det har blivit precis som
              med de andra jag har varit med om.
            </seg>
          </u>
          <note type="speaker" n="e4968bd5">
            Anf. 22 JONAS JACOBSSON GJÖRTLER (M):
          </note>
          <u who="Q5826571" xml:id="i-e25f31b7aecb39a6-1" n="e54cd516">
            <seg n="7b216668">
              Fru talman! Problemet, Hans Olsson, är att det inte är särskilt
              relevant att titta på enskilda år. Återigen: Man måste titta på
              utvecklingen över en konjunkturcykel. Vi vet ännu inte hur lång
              konjunkturcykeln är, men enligt de prognoser som vi nu ser framför
              oss ser vi en ljusning i ekonomin. Vi får hoppas att den fortsätter.
              I så fall pekar siffrorna nu på att vi når överskottsmålet framåt
              2018 och att vi då också når överskottsmålet under den här konjunkturcykeln.
            </seg>
            <seg n="e8df85c0">
              Vi kan titta över en längre period, utan att veta hur lång konjunkturcykeln
              blir. Det är fortfarande så, Hans Olsson, att den offentliga bruttoskulden
              har minskat med 3 procent sedan alliansregeringen tog över 2006.
              Det är ändå det som är relevant. Den offentliga bruttoskulden
              har minskat med 3 procent. Jag sade det två gånger i förra vändan,
              och jag säger det två gånger nu. Jag hoppas att poängen når fram.
              Jag säger det en femte gång: Den offentliga bruttoskulden har
              minskat med 3 procent sedan 2006.
            </seg>
            <seg n="fde0553a">
              Vi är alla medvetna om att arbetslösheten fortfarande är ett
              stort problem. Det har inte undgått någon att vi har gått igenom
              den värsta lågkonjunkturen sedan 30-talet. Ett skäl till att vi
              relativt väl har kunnat möta denna utveckling i Sverige är de
              strukturreformer som alliansregeringen genomförde direkt efter
              övertaget 2006. Det var åtgärder som bidrog till att rusta Sverige
              väl för den kris som sedan kom.
            </seg>
            <seg n="03ee5846">
              Om man tittar på mikronivå kan man se stora problem. LO-medlemmar
              har till exempel haft oerhört svårt att spara pengar på grund
              av det högskattesamhälle som har funnits. Den utvecklingen har
              vi nu förändrat.
            </seg>
            <seg n="2b982de4">
              Frågan kvarstår. Socialdemokraterna har nu accepterat samtliga
              fem genomförda jobbskatteavdrag. I och med att ni har accepterat
              det femte har ni nu ett hål i er budget på 11 miljarder. Hur ska
              ni finansiera de reformer ni vill genomföra?
            </seg>
          </u>
          <note type="speaker" n="1dd3f44e">
            Anf. 23 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-9" n="71c7e309">
            <seg n="db9e0201">
              Fru talman! Vi är alltså inne på det sjunde året i en internationell
              lågkonjunktur. I år räknar EU-kommissionen med att Sverige tillsammans
              med Polen och Storbritannien, vid sidan av de rena tillväxtekonomierna,
              har högst tillväxt. Nästa år har Sverige högst tillväxt, högre
              än USA. Det här är det mönster vi har upplevt under hela krisen.
              Sverige har slagit praktiskt taget alla andra länder när det gäller
              tillväxtsiffror. Det är naturligtvis väldigt positivt.
            </seg>
            <seg n="07af79ee">
              Detta beror på att vi har kunnat föra en väldigt aktiv konjunkturpolitik
              med en rimlig strukturell inriktning. Vi förberedde oss före krisen
              med mycket omfattande strukturåtgärder, med jobbskatteavdrag som
              finansierades och med tuffa åtgärder inom socialförsäkringar och
              a-kassa. Det gjorde att vi gick in i krisen med en bättre fungerande
              arbetsmarknad. Vi hade resurser att snabbt bygga ut de aktiva
              åtgärderna. Vi har kunnat förstärka konkurrenskraften för näringslivet.
              Genom att vi följde upp Socialdemokraternas avskaffande av arvsskatten
              med borttagen förmögenhetsskatt och viktiga insatser när det gäller
              lägre bolagsskatt har vi i dag ett bättre företagsklimat än vad
              vi hade före krisen. Vi har gjort breda och omfattande satsningar
              på utbildning och forskning.
            </seg>
            <seg n="338edc58">
              Det är en bra stabiliseringspolitik med en tydlig inriktning
              på att höja tillväxten. Vi går ur krisen med starkare offentliga
              finanser än nästan något annat jämförbart land. Det är naturligtvis
              positivt. Sverige har aldrig stått så väl rustat som i dag, och
              det är naturligtvis bra.
            </seg>
            <seg n="c2aef64b">
              Låt mig dock påpeka att Hans Olsson inte nämner med ett ord hur
              Socialdemokraterna ser på utgångspunkterna för den ekonomiska
              politiken. Gäller nu krona för krona, reser det frågor när Socialdemokraterna
              har tappat sin finansiering via jobbskatteavdrag och då har ett
              hål i sin budget på 10 miljarder. När får vi redovisningen? Kommer
              man att föreslå antingen nya skattehöjningar eller nedskärningar
              i sin politik?
            </seg>
            <seg n="6abfc9f0">
              När Socialdemokraterna ser att det finns en tillväxt i ekonomin,
              varför väljer man inte att ompröva de åtgärder man har föreslagit?
              Vi har föreslagit en del skattehöjningar. Vi höjer skatten på
              sprit därför att det är besvärligt när människor dricker. Vi höjer
              skatten på tobak därför att det är dumt att människor röker.
            </seg>
            <seg n="c5c36575">
              Socialdemokraterna höjer skatten framför allt på ungdomar. Det
              räcker att fråga om Socialdemokraterna anser att Sverige har för
              många ungdomar som arbetar. Är de bekymrade över att svenska företag
              anställer för många ungdomar? Anser Socialdemokraterna att ungdomar
              finns i för stor utsträckning på arbetsmarknaden? Det är svårt
              att se logiken.
            </seg>
            <seg n="8935d63d">
              Det finns ett stort hål på 10 miljarder. Man redovisar inte för
              väljarna hur man tänker finansiera hålet. Sedan är det fråga om
              skattehöjningar som riktar sig just mot ungdomars sysselsättning.
              Är det inte bättre att rikta in sig på spriten, tobaken och koldioxiden,
              som vi föreslår? Är det inte bättre att Socialdemokraterna säger
              att den här regeringen faktiskt är klokare när det gäller skatterna?
            </seg>
          </u>
          <note type="speaker" n="a9d0bb24">
            Anf. 24 HANS OLSSON (S):
          </note>
          <u who="Q2438833" xml:id="i-3f78bf7f2023b516-2" n="bdafd2be">
            <seg n="7929cb60">
              Fru talman! Jag vet inte vad Anders Borg menade med att fråga
              om det är bättre med sprit eller jobb.
            </seg>
            <seg n="957c4188">
              Logiken är också svårare att begripa. Jobbskatteavdraget är nu
              uppe i 99 miljarder per år. Avdraget och alla andra skattesänkningar
              ska användas för att lösa problemen med ungdomsarbetslösheten
              – men den stiger på nationell nivå och i varje kommun vi har kontrollerat.
              Vad är det för logik? Det är ingen logik.
            </seg>
            <seg n="569dfcb4">
              Fru talman! För ett tag sedan råkade jag slå på tv:n och såg
              ett program som heter Lyxfällan . Programmet handlar om människor
              som helt enkelt inte klarar av sin ekonomi. De fick anmäla sig
              till programmet, och det kom dit några ekonomer som hjälpte dem
              att reda ut situationen.
            </seg>
            <seg n="de5210f2">
              Nu har regeringen gått från 65 miljarder plus till ett minus
              på 87 miljarder. Regeringen har sålt gemensamma tillgångar för
              160 miljarder. Regeringen har bränt arvet, sålt familjesilvret
              och lever på lånade pengar.
            </seg>
            <seg n="ee418f77">
              Jag undrar om det inte är dags att anmäla regeringen till programmet
              Lyxfällan så att man får hjälp att reda ut sin ekonomi.
            </seg>
          </u>
          <note type="speaker" n="584d0391">
            Anf. 25 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-10" n="71c7e309">
            <seg n="bc260310">
              Fru talman! Låt oss vara tydliga med redovisningen av Sveriges
              offentliga finanser.
            </seg>
            <seg n="5e30f221">
              Sverige har starkare finansiellt sparande än nästan alla jämförbara
              länder. Sverige går snabbare tillbaka till balans och överskott
              än nästan alla jämförbara länder. Sverige har nästan ensamt tagit
              sig igenom krisen med sänkt statsskuld. Sverige har en statsskuld
              som är lägre än i praktiskt taget alla jämförbara länder. Sverige
              har en bättre långsiktig uthållighet än praktiskt taget alla jämförbara
              länder. Sveriges offentliga finanser har i relativa termer aldrig
              , såvitt jag kan minnas, stått så starka som i dag.
            </seg>
            <seg n="85e966e2">
              Vi kan möjligtvis gå tillbaka till åren efter andra världskriget
              när andra länder var djupt skuldsatta och hitta situationer där
              Sverige i relativa termer var så starkt som i dag. Men jag skulle
              tro att under de senaste 30–40 åren har Sverige aldrig stått så
              starkt som i dag. Samtidigt har vi fört en aktiv konjunkturpolitik
              och höjt den långsiktiga tillväxttakten i ekonomin.
            </seg>
            <seg n="562d4692">
              Hans Olsson frågar mig om logiken. Jag ska försöka förklara logiken
              i hur vi har tänkt när regeringen nu har föreslagit en del skattehöjningar.
            </seg>
            <seg n="3f5cc031">
              När vi höjer tobaksskatten tänker vi oss att rökning är skadligt.
              Vi tror att om vi höjer skatten kommer människor att röka något
              mindre. Priset på cigaretter går upp, och när priset går upp minskar
              i normalfallet konsumtionen.
            </seg>
            <seg n="753c038d">
              När vi höjer skatten för koldioxidkomponenten i fordonsskatten
              är tanken att människor ska välja bilar som har lägre koldioxidutsläpp
              därför att skattebelastningen då blir lägre.
            </seg>
            <seg n="4b026a0f">
              När det gäller pensionssparandet är tanken att det är bra att
              människor arbetar. Då ska det inte finnas ett särskilt gynnsamt
              sparande för dem som vill lämna arbetsmarknaden.
            </seg>
            <seg n="de09ac0d">
              Är logiken att särskilt höja arbetsgivaravgiften för unga att
              det anställs för många unga eller att det finns för många företag
              som vill se unga arbeta? För mig är den logiken svår att förstå.
              Men, fru talman, det får vi fortsätta att debattera under valrörelsen.
            </seg>
          </u>
          <note n="6c62df4d">
            Överläggningen var härmed avslutad.
          </note>
          <note n="de37e205">
            9 § Svar på interpellation 2013/14:242 om utfasning av miljöskadliga
            subventioner
          </note>
          <note type="speaker" n="4562d467">
            Anf. 26 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-11" n="71c7e309">
            <seg n="bdbaccc6">
              Fru talman! Jens Holm har frågat miljöministern om de skatterelaterade
              miljöskadliga subventionerna ska fasas ut och om miljöministern
              i internationella sammanhang driver denna fråga. Arbetet inom
              regeringen är så fördelat att det är jag som ska svara på interpellationen.
            </seg>
            <seg n="5315ee75">
              Regeringen prioriterar frågan om kartläggning och utfasning av
              miljöskadliga subventioner. Det är en angelägen och kostnadseffektiv
              åtgärd mot miljöförstöring och mot klimatförändringar.
            </seg>
            <seg n="7e92d47d">
              Regeringen redovisar årligen skatterelaterade utgifter till riksdagen.
              Det finns samhällsekonomiska och miljömässiga skäl till att ha
              vissa skatteutgifter. Sådana skatteutgifter kan förbättra den
              samhällsekonomiska effektiviteten och välfärden när skattebaserna
              är rörliga. Ett exempel är risken för koldioxidläckage som motiverar
              en lägre skatt för vissa internationellt konkurrensutsatta sektorer.
            </seg>
            <seg n="f66133b7">
              Koldioxidskatten har slopats för industrin inom EU:s system för
              handel med utsläppsrätter. Det är där risken för koldioxidläckage
              är störst. Därför är det också kostnadseffektivt att i större
              utsträckning begränsa skatteutgifterna utanför handelssystemet.
              Ytterligare minskningar av koldioxidutsläppen sker då inom sektorer
              med låga marginalkostnader för att minska utsläppen. De billigaste
              åtgärderna genomförs först.
            </seg>
            <seg n="4a2819b6">
              Om samhällsekonomiska eller miljömässiga skäl saknas bör alltså
              skatteutgiften tas bort. Detta bör ske varsamt och stegvis så
              att övergångseffekterna blir rimliga för företag och hushåll.
              Det är så regeringen arbetar med skatteutgifterna inom miljö-
              och energiområdet. Det är också den inställning som regeringen
              driver internationellt.
            </seg>
            <seg n="da2d7cc0">
              Jag följer noga hur utsläppen av växthusgaser utvecklas. Runt
              om i världen hörs tongångar om sänkta ambitioner i klimatpolitiken
              på grund av höga kostnader och ett utsatt ekonomiskt läge. Vi
              kan ändå konstatera att vår politik fungerar. Regeringens vision
              är att Sverige 2050 inte har några nettoutsläpp av växthusgaser
              i atmosfären. Vår klimatpolitik är en av de mest ambitiösa, och
              den kombineras med god ekonomisk utveckling och sunda offentliga
              finanser.
            </seg>
          </u>
          <note type="speaker" n="2156b317">
            Anf. 27 JENS HOLM (V):
          </note>
          <u who="Q946708" xml:id="i-fbfba4ea8608b0ab-0" n="7872586d">
            <seg n="21765f70">
              Fru talman! För att vi inte ska få en eskalerande klimatförändring
              där vi inte har möjlighet att förhindra en uppvärmning som överstiger
              två grader måste vi verkligen göra allt vi kan för att minska
              utsläppen. Om det tror jag att Anders Borg och jag är överens.
            </seg>
            <seg n="1bf57c89">
              Den svenska regeringen har på ett föredömligt sätt lyft upp frågan
              om så kallade miljöskadliga subventioner, det vill säga att ge
              pengar till en verksamhet som leder till exempelvis ökade utsläpp
              eller som förstör miljön på ett annat sätt. Regeringen har i budget
              efter budget, så även i den senaste budgeten, tagit med att miljöskadliga
              subventioner ska kartläggas och fasas ut.
            </seg>
            <seg n="56517867">
              På det stora miljömötet i Rio i Brasilien för ett drygt år sedan
              var Sverige ett av de länder som drev att andra länder ska fasa
              ut sina miljöskadliga subventioner. Det har Sverige drivit också
              i många andra internationella sammanhang, inte minst på EU-nivå.
              Det tycker jag är bra.
            </seg>
            <seg n="5403bdcb">
              De miljöskadliga subventionerna på världsnivå uppgick 2012 till
              544 miljarder dollar, enligt det internationella energiorganet
              – en ofantlig summa egentligen. Vi har en uppgift också på de
              svenska så kallade miljöskadliga subventionerna. De ligger på
              ungefär 50 miljarder kronor varje år. Det är vad vi betalar ut
              till verksamheter som ger ökade utsläpp eller som förstör miljön
              på annat sätt.
            </seg>
            <seg n="9fd05296">
              Det vore intressant att få veta vad regeringen gör för att få
              bort de här subventionerna, så att man inte bara skriver in i
              budgeten att de ska kartläggas och fasas ut, och sedan händer
              ingenting.
            </seg>
            <seg n="16538132">
              Jag studsade till en smula när jag såg regeringens uppdrag till
              Naturvårdsverket. Där stod det att Naturvårdsverket skulle kartlägga
              de ickeskatterelaterade miljöskadliga subventionerna. Det låter
              som att regeringen har gjort en ny definition av vad en miljöskadlig
              miljösubvention är. Man ska inte räkna med de skatterelaterade
              miljöskadliga subventionerna.
            </seg>
            <seg n="ede24416">
              Jag förstår att det låter lite tekniskt för dem som lyssnar på
              debatten, men det är viktigt att vi är noga med definitionerna.
            </seg>
            <seg n="9a176910">
              Skatterelaterade skadliga miljösubventioner – ja, det är de flesta
              miljöskadliga subventionerna i Sverige. Det är nästan alla miljöskadliga
              subventioner, skulle jag säga. Det handlar om avskaffad koldioxidskatt
              för industrin, som finansministern tog upp. Det handlar också
              om att regeringen har avskaffat koldioxidskatten för kraftvärmeverk
              oavsett om de använder förnybar energikälla eller om de bränner
              kol, som Värtaverket gör här i Helsingfors och släpper ut ungefär
              700 000 ton varje år. Det kan handla om reseavdrag. Människor
              i synnerhet i storstadsområden som Helsingfors kan göra stora
              avdrag på inkomstskatten för att de reser med bil. Det handlar
              om en summa på ungefär 4 miljarder varje år.
            </seg>
            <seg n="ef5fcf82">
              Jag vill ställa en fråga till finansministern. Ni undantar nu
              alla miljöskadliga subventioner som på det ena eller det andra
              sättet är relaterade till skatter. Vilka miljöskadliga subventioner
              blir då kvar? Vilka miljöskadliga subventioner vill finansministern
              avskaffa?
            </seg>
          </u>
          <note type="speaker" n="f4ae5056">
            Anf. 28 JONAS JACOBSSON GJÖRTLER (M):
          </note>
          <u who="Q5826571" xml:id="i-e25f31b7aecb39a6-2" n="e54cd516">
            <seg n="aa091633">
              Fru talman! Jens Holm lyfter fram frågan om miljöskadliga subventioner.
              Han nämner bland annat kärnkraften och påstår att den skulle få
              subventioner från staten på olika sätt. Det vill jag gärna bemöta,
              för det där är lite av en skröna och strider mot hur det förhåller
              sig i verkligheten.
            </seg>
            <seg n="1b216487">
              När utbyggnaden av kärnkraften genomfördes i Sverige fanns aldrig
              några direkta subventioner i form av investeringsstöd eller liknande
              i Sverige. Det fanns i många andra länder men inte i Sverige.
              Däremot satsade staten under en rad av år, ungefär 20 år, ca 600
              miljoner kronor per år i dagens penningvärde i det så kallade
              kärnprogrammet. Det kan man möjligen anse vara en subvention under
              uppbyggnadsskedet.
            </seg>
            <seg n="db56d352">
              Vi ska komma ihåg att det fanns särskilda syften med det. Det
              var militära och beredskaps- och handelspolitiska ambitioner som
              motiverade detta, men det gjordes också – och det är kanske det
              viktigaste – för att minska vårt beroende av importerade bränslen,
              framför allt olja. Där har man gjort andra satsningar i närtid,
              framför allt när det gäller förnybart.
            </seg>
            <seg n="9cd07d02">
              Sedan 70-talet har staten satsat väldigt mycket pengar här. Mellan
              1978 och 2004 handlar det om ungefär 26 miljarder kronor som har
              gått till förnybara energikällor, det vill säga nästan dubbelt
              så mycket som man en gång lade i forskningsprogrammen på kärnkraften
              – bara för att få en relation.
            </seg>
            <seg n="7bda7801">
              När det gäller energiskatt beskattar vi normalt sett elanvändning
              och inte elproduktion, för det ska vara neutralt. Det finns några
              viktiga undantag, och det är till exempel fossilbränslebaserad
              elproduktion som i grunden är beskattad rätt hårt med svavelskatt,
              kväveoxidavgifter och koldioxidskatt. Men kärnkraften är extra
              beskattad utöver detta. Det är faktiskt ett av de energislag som
              är allra hårdast beskattade genom den särskilda effektskatten,
              som ger drygt 4,2 miljarder årligen till statskassan och som dessutom
              har höjts under en lång rad av år.
            </seg>
            <seg n="d038c7ac">
              Totalt kan man säga att bara den särskilda skatten på kärnkraften,
              inte den vanliga energiskatten, har gett en intäkt på drygt 45
              miljarder kronor till statskassan, det vill säga långt mycket
              mer än vad man en gång satsade i forskningsprogrammen. De här
              pengarna har räckt till att finansiera alla de satsningar som
              gjorts på förnybara energislag nästan två gånger om. Det är rätt
              intressant i sammanhanget, för de pengarna hade annars fått plockas
              någon annanstans ifrån.
            </seg>
            <seg n="321a4d10">
              Andra myndighetsuppgifter som tillståndsprövning och granskning
              av drift och säkerhet liksom hanteringen av restprodukter, kärnavfallet
              alltså, och avvecklingskostnader finansieras helt och hållet via
              avgifter som betalas av den som driver kärnkraftverket.
            </seg>
            <seg n="a659b595">
              När det gäller skadeståndsfrågorna fattade riksdagen för en tid
              sedan beslut om nya regler genom att godkänna den så kallade Pariskonventionen.
              I dag har vi ett obegränsat skadeståndsansvar för den som driver
              kärntekniska anläggningar.
            </seg>
            <seg n="3a0fa36c">
              För att summera allt detta kan man konstatera att några subventioner
              inte föreligger. Kärnkraften betalar in och har betalat in mer
              än dubbelt så mycket pengar som den fick i forskningsprogrammen.
              Dessa pengar har sedan gått till subventioner för förnybart. Till
              exempel finansieras hanteringen av kärnavfall och även annan myndighetsutövning
              fullt ut av avgifter.
            </seg>
          </u>
          <note type="speaker" n="5a49820e">
            Anf. 29 LENA ASPLUND (M):
          </note>
          <u who="Q4987091" xml:id="i-c51b593dd5476f22-1" n="228916f9">
            <seg n="af440b10">
              Fru talman! Jens Holm har i sin interpellation även nämnt subventioner
              till jordbruket. Jag vet inte om Jens Holm menar borttagandet
              av skatten på handelsgödsel, men jag utgår från att det är en
              del.
            </seg>
            <seg n="36e37217">
              Regeringen tog bort skatten på handelsgödsel för ett antal år
              sedan som ett led i att man minskade återbetalningen av koldioxidskatten
              för lantbrukarna. Det har gjorts i tre etapper. Återbetalningen
              var från början 2:38 kronor och kommer nu att vara 90 öre 2015
              i ett led att minska koldioxidutsläppen. Det är bra att man får
              ned koldioxidutsläppen även i lantbruket och tittar på andra drivmedel.
              Ett led i detta var alltså att skatten på handelsgödsel togs bort,
              som var en skatt på sammanlagt 300 miljoner och som lades på bara
              en näring, våra svenska bönder.
            </seg>
            <seg n="d73477e6">
              Det finns inga bönder som använder mer handelsgödsel än vad som
              behövs, för priset på handelsgödsel är väldigt högt. Skulle vi
              börja beskatta handelsgödsel igen skulle det göra att vi fick
              ytterligare en tung faktor och problem när det gäller konkurrens
              för svenska bönder. Det är någonting som vi inte vill. Vi vill
              gärna ha svenska varor och svenska grödor. Vi tycker att det är
              bra med svenskt mjöl i stället för att vi ska importera mjöl från
              USA, som kan bli fallet. Jag har pratat lite med jordbrukare som
              odlar och som har sagt att det kommer att handla om att vi tar
              in mjöl från USA. Man vill ha fint mjöl – nu är jag inte bagare,
              men bara för att relatera – när man ska baka till exempel franskbröd.
              Då är det viss sort av luftigt mjöl man vill ha. Då behöver man
              handelsgödsel. Det är likadant med andra grödor.
            </seg>
            <seg n="4c7904cc">
              Därför tycker jag att det är bra att man kan titta: Hur ska vi
              subventionera? Det här var ett sätt att få ned koldioxidskatten.
              Man kan inte lägga dubbla pålagor på en näring.
            </seg>
            <seg n="e544755a">
              Jag ska återkomma i nästa inlägg.
            </seg>
          </u>
          <note type="speaker" n="1ef87f48">
            Anf. 30 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-12" n="71c7e309">
            <seg n="d30a9533">
              Fru talman! Jag välkomnar Jens Holms interpellation dels därför
              att klimatfrågan är viktig, dels därför att frågan om skattesubventioner
              är viktig.
            </seg>
            <seg n="f8431142">
              Sveriges klimatpolitik är verkligen ett föredöme för andra länder.
              Vi fick i veckan ett väldigt intressant pressmeddelande från Eurostat
              över förnybar energi. Där är Sverige outstanding i två avseenden
              som nämns särskilt. Det ena är att vi är det land som har högst
              andel förnybar energi. Det är intressant, och det har vi i och
              för sig varit länge. Vi har alltid haft mycket vattenkraft, vilken
              är en enorm fördel. Den är både billig och miljövänlig.
            </seg>
            <seg n="3985b3d8">
              Sedan 2004 är vi det land som har ökat sin förnybara energi mest
              inom EU. Och vi är det enda landet som överträffar de mål som
              vi har satt upp. Sverige har alltså gått från en förnybar energi
              på 38 procent 2008 till att i dag ligga på 51 procent, och det
              ligger över den målsatta nivån på 49 procent. Vi ligger så pass
              högt upp att när vi har 50 procent har Lettland, som är tvåa,
              35 procent. Vi ligger alltså 15 procentenheter högre i förnybar
              energi än det näst bästa landet.
            </seg>
            <seg n="b18d1fb6">
              När vi jämför oss med de länder som beskrivs som stora utbyggare
              av förnybar energi – Tyskland, Spanien och Storbritannien – är
              det Sverige som har haft den väldigt stora utbyggnaden av förnybar
              energi. Det här är positivt och bra.
            </seg>
            <seg n="c32173a3">
              Sedan ska man komma ihåg att den debatten är delvis relevant
              också för den här diskussionen. Ett av skälen till att Sverige
              har klarat det här väldigt bra är naturligtvis att vi har haft
              en piska i termer av koldioxidskatten som har drivit företagen
              åt rätt håll. Men vi har också haft en väldigt effektiv och marknadsbaserad
              morot, och det är de gröna certifikaten. Det finns en del kritik
              mot det systemet, men i grund och botten har det varit ett marknadsmässigt
              sätt att subventionera fram förnybar energi. Det har varit väsentligt
              mer effektivt än de system som finns i till exempel Tyskland och
              Spanien. Både koldioxidskatten och elcertifikaten är alltså väldigt
              bra system.
            </seg>
            <seg n="a33ffcb6">
              Varför nämner jag då det här? Jo, därför att elcertifikaten är
              en av subventionerna på skattesidan som Naturvårdsverket tar upp.
              Det belyser att detta inte är oproblematiskt. Det är klart att
              man kan föra resonemang om att mindre vattendrag måste skyddas
              och att elcertifikaten kan leda till att vi bygger ut för mycket
              småskalig vattenkraft. Men i grund och botten är elcertifikaten
              ett väldigt bra system som jag vill ha kvar och som jag tror har
              varit gynnsamt för Sverige.
            </seg>
            <seg n="fb4cf2e2">
              Sedan vill jag fullt ut hålla med Jens Holm när det gäller det
              generella arbetet. Vi fick ju en mycket omfattande genomgång av
              de globala energisubventionerna vid det senaste IMF-årsmötet i
              höstas. Ett antal länder jobbar nu med att ta tag i dessa frågor.
              I Nigeria har min kollega Ngozi varit ett föredöme i att försöka
              minska energisubventionerna. Han har mött stora bekymmer och stor
              kontroversialitet. Men det är alldeles uppenbart att minskade
              subventioner av fotogen, diesel och bensin kan ge pengar till
              utbildning, mödravård eller infrastruktur. Det är en väldigt effektiv
              ombalansering i den ekonomiska politiken.
            </seg>
            <seg n="98b53a49">
              Sverige har en väldigt framgångsrik klimatpolitik. Ja, vi har
              ett antal nedsättningar. Några av dem bör vi ha, och de är bra.
              Det handlar om bland annat elcertifikat. Jag återkommer gärna
              med ytterligare exempel på detta.
            </seg>
            <seg n="b022924b">
              Men jag vill ändå framhålla att jag tycker att detta är en väldigt
              viktig interpellationsdebatt som Jens Holm har tagit upp.
            </seg>
          </u>
          <note type="speaker" n="cd1b04e8">
            Anf. 31 JENS HOLM (V):
          </note>
          <u who="Q946708" xml:id="i-fbfba4ea8608b0ab-1" n="7872586d">
            <seg n="a0a61e17">
              Fru talman! Finansministern använde halva sin talartid i sitt
              förra inlägg till att prata om att Sverige har jättemycket förnybar
              energi och att det är bra. Jag kan inte annat än instämma. Men
              jag tycker att det är lite synd, Anders Borg, att du inte kan
              hålla dig lite mer till att fokusera på de miljöskadliga subventionerna.
              Det är nämligen dem som jag har ställt frågor om.
            </seg>
            <seg n="1777cd6b">
              När det gäller koldioxidskatten och elcertifikatssystemet var
              Vänsterpartiet med och genomförde båda styrmedlen. Jag vill minnas
              att Moderaterna var motståndare till båda, men det är bra att
              finansministern inte vill avskaffa vare sig koldioxidskatten eller
              elcertifikaten. Då kan vi i stället arbeta med att bygga ut dessa
              styrmedel.
            </seg>
            <seg n="7635120a">
              Om man är en så stor anhängare av koldioxidskatten borde man
              kanske föreslå höjningar av den, inte bara indexeringar utan verkliga
              höjningar, eftersom det troligen är det mest effektiva styrmedel
              som vi har.
            </seg>
            <seg n="e67413b2">
              Naturvårdsverkets rapport är den mest omfattande kartläggning
              som vi har i Sverige av miljöskadliga subventioner. I den nämns
              mycket riktigt, som finansministern tar upp, även elcertifikatssystemet.
              Men, märk väl, man kvantifierar inte någon siffra. Man säger att
              det här kan få oönskade effekter för miljön i vissa avseenden.
              Men det är inte med i sammanställningen där de miljöskadliga subventionerna
              i Sverige summeras till ungefär 50 miljarder kronor.
            </seg>
            <seg n="645c428a">
              Anders Borg har nu varit finansminister i över sju år, och ni
              har haft en politik som går ut på att ni vill kartlägga och fasa
              ut de miljöskadliga subventionerna. Jag vill då veta vilka ni
              vill kartlägga och fasa ut. Det är en i synnerhet väldigt relevant
              fråga när det nu verkar som att Anders Borg har omdefinierat en
              miljöskadlig subvention. De skatterelaterade miljöskadliga subventionerna
              ska inte finnas med i kartläggningen, och de ska inte fasas ut.
            </seg>
            <seg n="4724883e">
              Du får väldigt gärna korrigera mig om jag har fel på den punkten.
              Men det uppdrag som ni gav till Naturvårdsverket i fjol var att
              man skulle kartlägga de icke skatterelaterade miljöskadliga subventionerna.
              Genomgången av de 50 miljarderna i miljöskadliga subventioner
              i Sverige visar att nästan alla subventioner på ena eller andra
              sättet är relaterade till skatter. Vi får göra stora skatteavdrag
              på vår inkomstskatt om vi reser mycket med bil. Den största delen
              av avdragen görs i storstäderna, inte i glesbygden där det kan
              vara motiverat.
            </seg>
            <seg n="be9cf4a3">
              Både flyget och sjöfarten är helt skattebefriade för sina bränslen.
              Fisket får väldigt stora subventioner. På kraftvärme har Anders
              Borg tagit bort koldioxidskatten helt och hållet, oavsett om det
              är förnybar kraftvärme eller om man, som Värtaverket här i Helsingfors,
              bränner kol till största delen. Jag förstår inte vad logiken i
              detta är.
            </seg>
            <seg n="895ddeb8">
              Torv har stora nedsättningar av energiskatten. Jag vill fråga
              finansministern: Anser finansministern att torv är ett förnybart
              bränsle, eller är det fossilt, vilket jag anser? Är torv förnybart
              kan en nedsättning vara motiverad, men är torv fossilt och leder
              till större utsläpp är det inte motiverat.
            </seg>
            <seg n="223f3bd8">
              Jag vidhåller min tidigare fråga: Var är utfasningsplanen, Anders
              Borg?
            </seg>
            <seg n="3019fb76">
              Till Jonas Jacobsson Gjörtler vill jag säga: Jo, kärnkraften
              tas upp i rapporten. Det står om den på s. 40. Det är en miljöskadlig
              subvention, främst när det gäller försäkringsansvaret. Jag vet
              att ni har fattat ett nytt beslut om det, men genom att bilda
              dotterbolag kan moderbolagen stå helt fria i händelse av en katastrof.
            </seg>
          </u>
          <note type="speaker" n="dc2b96eb">
            Anf. 32 LENA ASPLUND (M):
          </note>
          <u who="Q4987091" xml:id="i-c51b593dd5476f22-2" n="228916f9">
            <seg n="e247749b">
              Fru talman! Jag vill återkomma till en annan skatt som inte finns
              i dag, och det är skatt på kemikalier. Det togs upp motioner om
              det i punktskattebetänkandet som vi behandlade här i veckan.
            </seg>
            <seg n="0290f35b">
              Jag är benägen att hålla med S, V och MP om att man givetvis
              bör ha en skatt på kemikalier. Kemikalieinspektionen har kommit
              med ett förslag som är lite trubbigt och svårt. Man vill beskatta
              varan, och då handlar det om ftalater, bromerade flamskyddsmedel,
              högfluorerade ämnen och kvicksilver. Man har räknat ut skatten
              för plasthandskar till 0,2 öre. Det blir väldigt konstigt och
              trubbigt.
            </seg>
            <seg n="766f488f">
              Därför tillsatte regeringen i december en utredning om hur man
              ska kunna ha ekonomiska styrmedel för en giftfri vardag.
            </seg>
            <seg n="6f7d3158">
              Jag personligen ser hellre att man beskattar kemikalien direkt.
              Då blir det betydligt enklare, och man krånglar inte till det.
              I Danmark har man krånglat till det och beskattar varan, om det
              nu är plasthandskar eller gummistövlar. Vi vill ju alla att det
              ska vara enkelt och tydligt med skatter.
            </seg>
            <seg n="87be48fd">
              Därför frågar jag Jens Holm: Om det skulle komma ett förslag
              om att lägga en skatt direkt på kemikalien, kan vi i så fall räkna
              med att vi får stöd av Vänsterpartiet i den frågan?
            </seg>
          </u>
          <note type="speaker" n="0a4d141c">
            Anf. 33 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-13" n="71c7e309">
            <seg n="91308396">
              Fru talman! Klimatfrågan är central, och jag ska ge Jens Holm
              ytterligare ett argument att fundera på som jag tror kan vara
              rätt viktigt att komma ihåg.
            </seg>
            <seg n="08637ddf">
              Vi har i runda slängar två tre miljarder människor kvar i världen
              som lever i fattigdom eller åtminstone under vad vi skulle betrakta
              som en mer normal levnadsstandard. Det betyder att när deras energiproduktion
              ska öka, när de ska gå från 1 000 dollar till 10 000 dollar per
              capita i bnp, kommer det att explodera.
            </seg>
            <seg n="7b975eae">
              I Afrika talar vi om ungefär ett tjugofaldigande av energiproduktionen
              för att de ska nå motsvarande den energi vi använder i Västeuropa,
              om vi talar på bara några decenniers sikt. Skulle vi tala på lite
              längre sikt, som 50 eller 60 år, är det säkert väsentligt mer
              än så. Väldigt mycket av det måste ske under de närmaste åren,
              för det är under den tidiga fasen av tillväxt som man använder
              mycket energi.
            </seg>
            <seg n="8e2863b1">
              Detta kommer att sätta press på koldioxidutsläppen, precis som
              det har gjort när Kina har vuxit. Den enda rimliga slutsatsen
              är då att vi ska hjälpa utvecklingsländer att växa med så mycket
              energi som möjligt med låga koldioxidutsläpp.
            </seg>
            <seg n="6a1f939d">
              Men det moraliska ansvaret kommer sedan att ligga på de rikare
              länderna att minska sina utsläpp så långt det går för att kompensera
              för att det kan vara nödvändigt att utsläppen ökar i utvecklingsländer.
              Trycket på oss att göra mer insatser över 20–30 år tror jag bara
              kommer att bli större.
            </seg>
            <seg n="89fb4a69">
              När det gäller skattenedsättningarna ska jag försöka problematisera
              ytterligare med två exempel.
            </seg>
            <seg n="3eb03298">
              Det ena är handelsrätterna för koldioxid. Man kan säga att det
              är en subvention när företagen får dem och att de har ett värde
              som kan användas. Vi har hållit på med dessa diskussioner i rätt
              många år nu, som Jens Holm påpekar. På det senaste Ekofinmötet
              hade vi en bred diskussion om klimatpolitiken. Sverige och Danmark
              var de enda som talade för en mer ambitiös klimatpolitik, och
              vi fick stöd av Frankrike. Alla andra inlägg handlade om att man
              borde backa. I alla de andra sammanhangen var man oroad för energiförsörjningen
              efter Ukrainafloppen, och man var oroad för Europas konkurrenskraft
              mot shale gas .
            </seg>
            <seg n="3302a493">
              Vi måste vara medvetna om att dessa diskussioner är besvärliga.
              Hade man infört ett handelssystem där man sagt att man skulle
              betala för handelsrätterna hade det aldrig införts. Då hade vi
              aldrig fått det på plats. Man kan tycka att det ekonomiskt och
              miljömässigt inte spelar någon roll om man betalar för dem eller
              om det är en rättighet man kan sälja. Men vi hade aldrig kommit
              fram med den åtgärden om vi hade valt den omvända modellen. Då
              är jag pragmatisk – då föredrar jag att vi kommer fram med ett
              system med handelsrätter.
            </seg>
            <seg n="a8a4db4d">
              Låt mig ta ett annat exempel. En av de stora skattenedsättningarna
              gäller torven. Det där har många finansministrar gått över genom
              åren. Det ser ut som en stor nedsättning, och det är en stor intäkt.
              Då tänker man när man läser dessa listor att den där torven skulle
              man kunna titta på. Men de underlag vi får tillbaka från skatteavdelningen
              och andra experter är väldigt entydiga: Tar vi bort subventionen
              slutar torvproduktionen. Och då har vi inte ens skatteintäkten.
            </seg>
            <seg n="7833d322">
              Det är ett typexempel. Vi skulle alltså inte få in mer skatteintäkter.
              Vi skulle slå ut torvproduktionen. Kanske 2 000 ungdomar i Sveg
              och i de andra områdena där man gör detta skulle förlora sitt
              arbete.
            </seg>
            <seg n="9883b9af">
              En del av dessa skattenedsättningar finns av randiga och rutiga
              skäl. Jag vill inte säga att vi inte kan gå vidare med fler. Det
              finns ett par områden där vi har gjort det. Vi har gradvis börjat
              fasa ut undantagen för koldioxidskatten och återbetalningen av
              diesel till jordbruket. Ja, det är möjligt att det är en åtgärd.
              Men då vill jag gärna understryka det jag sade i interpellationssvaret:
              Då ska det göras med försiktighet, med noggrannhet och med ett
              ansvar för att vi inte snabbt slår sönder verksamheters konkurrenskraft.
              Då måste man väga av det.
            </seg>
            <seg n="564056aa">
              Dessa frågor är väldigt viktiga, men de är också väldigt komplicerade.
            </seg>
          </u>
          <note type="speaker" n="bccaac21">
            Anf. 34 JENS HOLM (V):
          </note>
          <u who="Q946708" xml:id="i-fbfba4ea8608b0ab-2" n="7872586d">
            <seg n="d4220859">
              Fru talman! Först vill jag säga till Lena Asplund: Ja, kom med
              ett sådant förslag om en skatt på kemikalier! Vi är väldigt intresserade
              av det.
            </seg>
            <seg n="c3cd11f6">
              Sedan vill jag säga om handelsgödselskatten att den tas upp i
              genomgången av Naturvårdsverket, men det är ingenting som är kvantifierat.
              Jag lägger inte den till listan, som summerar de miljöskadliga
              subventionerna i Sverige till 50 miljarder kronor. Vi i Vänsterpartiet
              tycker att det är fullt logiskt att ifall man smutsar ned, om
              man bidrar till en verksamhet som leder till övergödning, ska
              man få betala lite för det genom en skatt på handelsgödsel. Alla
              intäkter ska gå till miljöverksamhet i jordbruket. Det är vår
              plan.
            </seg>
            <seg n="1437e003">
              Tack för upplysningen om torven, Anders Borg! Jag kan hålla med
              om att det är rätt komplicerat. Det här är komplicerade saker.
              Jag har en viss respekt för att du har varit finansminister i
              drygt sju år nu, men vi har än så länge inte sett någon utfasningsplan
              för miljöskadliga subventioner. En kartläggning har vi faktiskt
              fått.
            </seg>
            <seg n="0129f47f">
              Jag tycker att det är lite väl mycket av busy doing nothing,
              Anders Borg, på ditt departement i detta avseende. Var är utfasningsplanen?
              Ni har ju aviserat den. Jag har debatterat den frågan många gånger,
              i synnerhet med miljöminister Lena Ek. Ni är väldigt aktiva på
              det internationella planet och kräver att andra länder ska fasa
              ut sina miljöskadliga subventioner.
            </seg>
            <seg n="74cae163">
              Men här har vi ju faktiskt en genomgång! Vilka miljöskadliga
              subventioner vill du fasa ut? Du nämnde en sak, och det har vi
              i Västerpartiet stött. Det är nedsättningen av skatten på diesel,
              som ska fasas ut och tas bort. Vi tycker att det är helt rätt.
            </seg>
            <seg n="771fb4e3">
              Vad sedan gäller handelssystemet i EU var jag EU-parlamentariker
              och var med om att rösta igenom den andra handelsperioden. Men
              det fungerar ju inte. Vi kan inte sänka skatterna här i Sverige
              innan det systemet fungerar. Det är min poäng.
            </seg>
            <seg n="2cc50b35">
              Jag vill tacka för den här debatten. Den har trots allt varit
              rätt klargörande.
            </seg>
          </u>
          <note type="speaker" n="5a1a6245">
            Anf. 35 Finansminister ANDERS BORG (M):
          </note>
          <u who="Q182050" xml:id="i-300135647b4d9f39-14" n="71c7e309">
            <seg n="066d8bd5">
              Fru talman! Jag vill tacka Jens Holm för debatten. Det är en
              komplicerad frågeställning, som vi måste diskutera. Jens Holm
              menar att regeringen är upptagen av att inte göra någonting.
            </seg>
            <seg n="d98aebbc">
              Jag vill då bara igen redovisa det nya pressmeddelandet från
              Eurostat. Där framhåller man alltså att den största ökningen av
              förnybar energi under denna period har uppmätts i Sverige, från
              38,7 till 51 procent. Man fortsätter med att konstatera att den
              högsta andelen av förnybar energi 2012 hade vi i Sverige med 51
              procent, att jämföra med till exempel Lettland på 35 procent och
              Finland på 34. Den lägsta har de i Malta på 1,4 procent. Bland
              jämförbara länder ligger Storbritannien på 4 procent och Tyskland
              snäppet över 10.
            </seg>
            <seg n="6f5b4084">
              Sverige står alltså ut som det enda land som överträffar sin
              ambition när det gäller förnybarhet. Det är naturligtvis väldigt
              bra. Det visar att vår politik fungerar.
            </seg>
            <seg n="ae8130f6">
              Det är precis det denna regering har gjort. Vi har en CO2-skatt
              som vi har varit överens om, som trädde i kraft under Carl Bildts
              regeringsperiod, som tidigare regeringar har höjt och som vi har
              justerat uppåt. Vi har de gröna certifikaten, som är ett effektivt
              system för att styra detta. Nu gör vi en ny förstärkning av systemet
              när vi förstärker koldioxidkomponenten i fordonsbeskattningen,
              vilket innebär att en miljöbil får en skattehöjning på kanske
              en tia medan en bensinslukare får kanske 800–900 kronor. Det är
              alltså en mycket tydligare styrning mot en så småningom fossilfri
              fordonsflotta.
            </seg>
            <seg n="a15eef1d">
              Behöver vi gå vidare med detta arbete? Ja, vi har inlett det
              som den förra regeringen inte gjorde. Vi har börjat vidga koldioxidskatten.
              Vi har börjat backa på den dieselsubvention som låg i det gamla
              systemet. Här görs viktiga reformer. Jag vill gärna fortsätta
              en diskussion med Jens Holm om vad som kan göras på det området.
              Men det finns också komplikationer. Gröna certifikat är inte ett
              system som bör tas bort. Handelsrätterna bör inte deformeras så
              att de slutar fungera. Vi bör inte lägga en skatt på torv som
              skulle slå ut produktionen.
            </seg>
            <seg n="6affeb66">
              Därmed vill jag passa på att önska Jens Holm och fru talmannen
              trevlig helg.
            </seg>
          </u>
          <note n="6c62df4d">
            Överläggningen var härmed avslutad.
          </note>
          <note n="c6783ee6">
            10 § Svar på interpellation 2013/14:320 om miljöstöd till bönder
          </note>
          <note type="speaker" n="8b4429cb">
            Anf. 36 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-300135647b4d9f39-15" n="ab33fcf5">
            <seg n="0d9470b1">
              Fru talman! Angående stödet till mosaikbetesmarker har Jan-Olof
              Larsson frågat mig om de bönder som haft det miljöstödet ska få
              besked om en fortsättning eller om de ska börja avveckla sin verksamhet.
            </seg>
            <seg n="0f82d5cd">
              Som jag nämnde i mitt svar till Jan-Olof Larsson i interpellationsdebatten
              den 9 december får landsbygdsprogrammet för åren 2014–2020 en
              lägre budget jämfört med dagens program eftersom de medel som
              kommer från EU kommer att minska. Detta innebär att prioriteringar
              mellan vilka åtgärder som ska få plats i programmet måste göras.
            </seg>
            <seg n="cc4f6d37">
              Jan-Olof Larsson och jag är överens om betydelsen av den insats
              som lantbrukare i skärgården gör för att upprätthålla den traditionella
              landskapsbilden. Detta är viktigt inte bara som en kulturhistorisk
              åtgärd utan också som ett led i att stärka besöksnäringen i våra
              kustområden.
            </seg>
            <seg n="d7e2091c">
              Samtidigt får man inte glömma bort att även andra områden i landsbygdsprogrammet
              är viktiga. Det är lätt att, som Jan-Olof Larsson gör, peka ut
              ett område och efterlysa riktade insatser just där och då bortse
              från den helhet som landsbygdsprogrammet ska stödja. Jag tänker
              till exempel på Sveriges ansvar för läckage av näringsämnen till
              Östersjön och behovet av insatser för att behålla det öppna odlingslandskapet
              och för att förbättra möjligheterna att bo och kunna driva företag
              på landsbygden. Jan-Olof Larsson ser inte skogen, för det står
              en massa träd i vägen.
            </seg>
            <seg n="6d04d15a">
              Hur prioriteringarna ska göras diskuteras fortfarande även om
              huvuddragen i programmet kommer att kännas igen från tidigare
              perioder. Det innebär också att skötsel av mosaikbetesmarker finns
              med i diskussionen om vad programmet ska innehålla.
            </seg>
            <seg n="1b1b3f6b">
              Jag vill än en gång påpeka att det är viktigt att se helheten
              och att ha respekt för processen, inte hasta i väg med snabba
              beslut. Programmet ska gälla i sju år och innehåller mycket pengar.
              Detta kräver eftertanke.
            </seg>
            <seg n="861879a9">
              Trots att jag inte i dag kan ge några detaljer om vad det nya
              landsbygdsprogrammet ska innehålla vill jag dock, som jag gjorde
              i interpellationsdebatten i december, säga att landsbygdsprogrammet
              precis som det har varit hittills kommer att vara ett fortsatt
              starkt stöd för alla delar av svenskt jordbruk.
            </seg>
          </u>
          <note type="speaker" n="ea481802">
            Anf. 37 JAN-OLOF LARSSON (S):
          </note>
          <u who="Q3374555" xml:id="i-e551aeccddb061e2-0" n="2b7e3ee8">
            <seg n="20261953">
              Fru talman! Jag får tacka ministern för svaret.
            </seg>
            <seg n="276d5e9b">
              När det gäller svar lovade landsbygdsministern besked till de
              här bönderna angående det stöd som han och regeringen valt att
              dra in. Detta svar skulle komma till julen – den som passerat
              – sades det i den debatten, som vi hade i december. Något besked
              kom inte till dessa bönder. På grund av detta kommer de troligen
              att hamna på obestånd. En del kanske kommer att gå i konkurs.
            </seg>
            <seg n="a0e497cc">
              I går morse fick jag till min förvåning höra landsbygdsministern
              stå och säga i tv att han och regeringen satsat på bönderna och
              deras djurproduktion genom att öka på miljöstödet. Hör jag fel?
              tänkte jag, men sedan gick jag in och läste på text-tv. Nej, ministern
              stod och sade att han hade ökat på miljöstödet.
            </seg>
            <seg n="e2cbd1ce">
              Anledningen till att jag har den här debatten nu och att jag
              hade debatten i december är att ministern tog bort miljöstödet
              för vissa bönder till 100 procent. 100 procent av miljöstödet
              försvann för dem som hade mosaikmarker. Vi kan alla konstatera
              det val landsbygdsministern gjort: Han låter bönderna som erhållit
              miljöstöd för bete på mosaikmarker, alltså sådana betesmarker
              ute på de större öarna som bara fläckvis har bete, klara sig bäst
              de kan.
            </seg>
            <seg n="7e257bfc">
              Mosaikmarksstödet utgör bara en liten del av det miljöstöd som
              utdelas. Det är relativt få bönder som får det. Hade ministern
              i stället valt att fler bönder solidariskt skulle ta en del av
              bördan av det minskade anslaget som regeringen bestämt skulle
              det naturligtvis inte slå lika hårt som i dag. I stället för att
              dra in 100 procent av stödet för dessa bönder kunde han ha dragit
              in 1 procent av stödbeloppet till betesmarker. 1 procent hade
              knappt märkts hos de andra bönderna, men det hade solidariskt
              burit upp de stackars bönder som nu får ta smällen.
            </seg>
            <seg n="9b5ae619">
              Men han och Centern satt troligen och röstoptimerade. De tänkte
              säkert så här: Det är bättre att slå undan benen på några tiotal
              bönder än att få flera hundra på halsen. Tappar vi flera hundra
              igen är vi snart nere på noll. Drabbar det några så hårt att de
              går i konkurs, ja, då får vi väl stå ut med det.
            </seg>
            <seg n="f6a31dda">
              Den situation dessa företagare har hamnat i är helt och hållet
              den här regeringens ansvar. Regering och myndigheter har mer eller
              mindre lurat in dem i ekonomiska åtaganden som förpliktar dem
              att driva verksamheten vidare eller bli återbetalningsskyldiga
              flera miljoner – detta för att ministern valt att några få ska
              bära hela bördan av regeringens neddragningar.
            </seg>
            <seg n="381bcb80">
              I tv säger ministern som sagt att han ökat miljöstödet för att
              stärka köttproduktionen. I svaret till mig säger samma minister
              att budgeten minskat för detta anslag eftersom prioriteringar
              måste göras i en minskad budget. Det är inte konstigt att människor
              misstror politiker.
            </seg>
            <seg n="ae7b0650">
              Dessa människor som ni mer eller mindre lurat in i dyra investeringar
              kräver ett tydligt svar av ministern. Det var utlovat till julen
              som passerade, men de har inte fått det. Det går inte an att dra
              den här frågan i långbänk. Det accepterar inte långivare; det
              accepterar inte de som betalat investeringsstöden.
            </seg>
            <seg n="8ec06fbc">
              Eskil Erlandsson! Gör samma sak med miljöstödet som ni har gjort
              inom skolans värld: Byt fot! Gå på Socialdemokraternas linje!
              Låt landsbygden leva! Ge de här bönderna ett svar!
            </seg>
          </u>
          <note type="speaker" n="26720610">
            Anf. 38 JENS HOLM (V):
          </note>
          <u who="Q946708" xml:id="i-fbfba4ea8608b0ab-3" n="7872586d">
            <seg n="4ab13783">
              Fru talman! Jag tycker att det är en väldigt viktig interpellation
              som Jan-Olof Larsson har ställt. Jag tycker att den är viktig
              på flera sätt.
            </seg>
            <seg n="0bf253f0">
              Det första, helt uppenbara, är att det nu är mars 2014. Nästa
              period för landsbygdsprogrammet har redan börjat, och vi har fortfarande
              inget färdigt landsbygdsprogram för Sveriges del.
            </seg>
            <seg n="e706ec00">
              Det är min första fråga till landsbygdsministern: När avser han
              att lägga fram ett konkret förslag till ett landsbygdsprogram
              i Sverige för perioden 2014–2020?
            </seg>
            <seg n="f252ac62">
              Kommer det förslaget att landa på riksdagens bord så att vi får
              möjlighet att förhålla oss till det? Hur ser egentligen den formella
              behandlingen ut?
            </seg>
            <seg n="fd89f7b6">
              För att gå vidare till de frågor som Jan-Olof Larsson tar upp:
              Jag lider verkligen med alla dessa lantbrukare som verkligen vill
              göra en god gärning för miljön, som anlägger mosaikmarker eller
              som arbetar inom något av de många Leaderprojekt som finns runt
              om i landet och syftar till att ta till vara miljön och minska
              utsläppen men också utveckla landsbygden. Det finns många andra
              väldigt viktiga miljöprojekt inom ramen för landsbygdsprogrammet.
            </seg>
            <seg n="3b5e70a5">
              Alla de här tusentals människorna ute på landsbygden står nu
              och famlar i mörkret. De vet inte hur framtiden blir för deras
              viktiga projekt eftersom regeringen inte kan ge besked.
            </seg>
            <seg n="549b2f72">
              Jag ställde en fråga till landsbygdsministern för några månader
              sedan om Leaderprojekten, som syftar till att utveckla landsbygden
              på ett miljövänligt sätt. Ska Leaderprojekten finnas kvar? Ska
              de ha ungefär samma anslagsnivå som i dag, eller blir den högre
              eller lägre? Det är sådana saker som alla som är engagerade i
              de här projekten vill veta. Samma sak med projekten kring mosaikmarker
              som Jan-Olof Larsson tar upp.
            </seg>
            <seg n="9d1c369b">
              Landsbygdsminister Eskil Erlandsson! Det är här och nu vi måste
              få besked om det här, inte bara vi här i kammaren utan framför
              allt de som arbetar med de här viktiga miljöprojekten ute på landsbygden.
              Jag vill säga precis som Jan-Olof Larsson: När får vi besked om
              miljöprojekten inom landsbygdsprogrammet får vara kvar eller inte?
            </seg>
          </u>
          <note type="speaker" n="6a834f74">
            Anf. 39 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-300135647b4d9f39-16" n="ab33fcf5">
            <seg n="45c08a6d">
              Fru talman! Jag tackar Jan-Olof Larsson för interpellationen.
              Jag tycker också att detta är en viktig fråga. Det får inte ifrågasättas
              på sätt som gör att någon tror annat än att jag också tycker att
              detta är en viktig fråga.
            </seg>
            <seg n="b2285957">
              Men till saken och till fakta: De sista besluten i rådet i Bryssel
              fattades den 18 december. För någon dag sedan fick vi de delegerade
              akterna från kommissionen. De fanns alltså inte tidigare. Därmed
              vill jag ha sagt att det är en lång process att få fram ett landsbygdsprogram.
            </seg>
            <seg n="3e73daa1">
              Ett nytt moment som ska läggas till de aktuella datumen är att
              vi ska ha fram en partnerskapsöverenskommelse, alltså en plan
              för hur landsbygdsprogrammet ska samverka med till exempel fiskerifondens
              och strukturfondernas program. Den ska också tas fram. Detta tar
              tid, och det ska bli så bra och så rätt som möjligt.
            </seg>
            <seg n="1a8553b5">
              Till detta ska läggas att det vad jag känner till inte finns
              något land som är medlem i Europeiska unionen som ännu har kommit
              med något förslag om hur deras landsbygdsprogram ska fungera.
            </seg>
            <seg n="3ba2e022">
              Min förhoppning är att vi inom en relativ närtid ska ha vårt
              förslag färdigt och klart och kunna presentera det. I förhållande
              till hur det är i andra delar av Europa kommer vi då att vara
              i täten vad gäller att kunna presentera ett landsbygdsprogram.
            </seg>
            <seg n="b8e12ca4">
              Svaret på frågan om detta kommer att föreläggas riksdagen på
              något sätt är att innehållet i landsbygdsprogrammet kommer att
              beskrivas i en skrivelse till riksdagen. Skrivelsen tar upp den
              så kallade partnerskapsöverenskommelsen, där alltså landsbygdsprogrammet
              är en del. På så sätt kommer det riksdagen till del.
            </seg>
            <seg n="2668de0b">
              Låt mig också konstatera att det inte är möjligt att göra som
              Jan-Olof Larsson föreslog, nämligen dra ned på allting med någon
              liten procent för att rädda delar av någonting som finns i dag.
              Det beror på att vi inte får göra förändringar under den tid vi
              har det här mellanåret. Vi kan alltså inte säga att vi tar 98
              procent eller 95 procent av andra stöd, som då får betala mosaikbetesmarksstödet.
            </seg>
            <seg n="ec22d320">
              Skälet är att man inte får göra så, utan man måste prolongera
              – förlänga – de stöd som är eller upphöra med dem helt och hållet
              under en tidsperiod. Det är det val vi har gjort, och vi har som
              kammaren väl känner till valt att förlänga ett antal av de stöd
              jag betecknar som viktiga för svenskt jordbruk och svensk landsbygd.
            </seg>
            <seg n="db0608c0">
              Slutligen: Blir det någon förlängning av Leader? Ja, det kommer
              det att bli. Det är fastslaget i de rådsslutsatser som finns.
              Det kommer att döpas om, och förkortningen för det nya programmet
              är CLLD. Kommer det att bli några pengar till detta? Ja, det kommer
              det att bli; rådet har slagit fast att minst 5 procent av de pengar
              som finns tillgängliga ska användas till det vi i dag kallar Leader
              och som efter detta kommer att kallas CLLD.
            </seg>
          </u>
          <note type="speaker" n="2ec58cf4">
            Anf. 40 JAN-OLOF LARSSON (S):
          </note>
          <u who="Q3374555" xml:id="i-e551aeccddb061e2-1" n="2b7e3ee8">
            <seg n="65ffbcaa">
              Herr talman! Man kan inte hantera stöden och pengarna på det
              viset, säger ministern om mitt förslag.
            </seg>
            <seg n="361ed35d">
              Av miljöstöden utgör mosaikbetesmarksstödet någon procent. Det
              är 8 miljoner av 700 miljoner. Då har ministern och regeringen
              valt att dra in pengarna när mosaikbetesmarksstödet nu löper ut,
              så de bönderna blir helt utan. Man kunde naturligtvis också ha
              valt att gå in med egna medel – det är en struntsumma i det här
              sammanhanget, men den är av avgörande betydelse för de här bönderna.
            </seg>
            <seg n="fe9c0eb2">
              Det här är bönder som har fått stöd för att bygga fårstall för
              att de ska kunna ha får ute på holmar och skär och därmed göra
              dessa tillgängliga för turism och annat. De har fått investeringsstöd
              för att köpa båt och därmed kunna transportera sina egna djur
              – och även andras, som en affärsidé – ut till holmar och skär.
              Nu tappar bönderna ersättningen för att hålla djuren ute på skären,
              och inte bara de gör det utan också de bönder de har transporterat
              åt. Nu tappar de alltså inkomster från andra djurägare, som inte
              längre köper tjänsten att transportera deras djur ut till betesplatserna
              eftersom det inte är lönsamt att ha djuren där.
            </seg>
            <seg n="e06e06db">
              Nu tappar antagligen även det lokala slakteriet sitt underlag
              av slaktdjur, eftersom bönderna drar ned på sin olönsamma djurhållning.
            </seg>
            <seg n="909ccdd8">
              Vad blir då konsekvenserna? Jo, familjer som har satsat på fårproduktion
              mister sitt underlag för att hålla i gång djurtransporterna. De
              mister de pengar de har fått in, och de blir återbetalningsskyldiga
              för den investeringen. De kommer inte att ha något underlag till
              sitt nya fårstall, eftersom det i och med att miljöstödet togs
              bort har blivit olönsamt att ha fåren. Använder man inte fårstallen
              till det som det från början var sagt blir man också återbetalningsskyldig.
            </seg>
            <seg n="8b08d07e">
              Jag var ute och lyssnade på de här bönderna. Jag var ute och
              lyssnade med länsstyrelsens representanter, och jag var ute och
              lyssnade på Västkuststiftelsens representanter. Det var den här
              bilden de målade upp. De talade om att detta är de konsekvenser
              det kommer att landa i. Bönderna kommer inte att ha underlag till
              den verksamheten, och konsekvensen blir med all säkerhet att den
              familj som litat på Eskil Erlandssons prat om Matlandet Sverige
              och på de myndigheter som uppmuntrat dem och gett dem stöd nu
              lämnas i sticket.
            </seg>
            <seg n="bd18d5d6">
              De kommer troligen att gå i konkurs. Det är inte säkert; det
              beror på vilka löften ministern kan ställa ut, men blir de återbetalningsskyldiga
              för det stöd de har fått går de i alla fall i konkurs. Dessutom
              kommer slakteriet troligen också att ha tappat så mycket underlag
              att även de kommer att få lägga ned. Detta händer för att Eskil
              Erlandsson har valt att några få bönder som har fått stöd för
              att hålla markerna öppna och göra dem tillgängliga för oss andra
              och för turismen inte längre kan få sitt stöd. En mycket liten
              grupp får ta en mycket stor andel av de neddragningar regeringen
              gör.
            </seg>
            <seg n="18965076">
              Ni måste försöka tänka om med den åtgärd ni har vidtagit. Det
              är inte rimligt att så få ska bära så mycket.
            </seg>
          </u>
          <note type="speaker" n="281f5c1c">
            Anf. 41 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-300135647b4d9f39-17" n="ab33fcf5">
            <seg n="4aa24863">
              Herr talman! Jag kan försäkra kammaren och Jan-Olof Larsson att
              jag gör vad jag kan för att se till att svenskt jordbruk får goda
              förutsättningar att möta framtiden. Det inkluderar också områden
              som har mindre goda naturgivna förutsättningar.
            </seg>
            <seg n="ea2c340e">
              För mig är det mycket viktigt att vi eftersträvar lönsamma företag
              och aktiva bönder som inte bara håller vårt landskap öppet utan
              också ger oss biologisk mångfald i alla delar av vårt land. Men
              det vore fel av mig att här och nu lova någonting, eftersom vi
              ytterligare någon tid jobbar med – och måste jobba med – det landsbygdsprogram
              vi ska ha framöver. Det beror bland annat, vilket jag nämnde i
              ett tidigare inlägg, på att vi för bara någon dag sedan fick del
              av de tekniska föreskrifter som är en viktig del för att kunna
              formulera ett svenskt landsbygdsprogram.
            </seg>
            <seg n="da5fa6db">
              Inom en relativ närtid kan vi dock presentera hur vi ska använda
              den mycket stora peng vi har till vårt förfogande i vårt landsbygdsprogram
              för att bygga inte bara modern landsbygd utan också livskraftiga
              företag i alla delar av vårt land.
            </seg>
            <seg n="bcac55ba">
              Slutligen vill jag göra en korrigering, herr talman. Vad gäller
              de stöd som är utbetalade för själva betet finns det vad jag känner
              till ingen återbetalningsskyldighet om man skulle upphöra med
              verksamheten. Har man uppfyllt det man har lovat har man de stöd
              man fått sig tilldelade, och dem får man behålla. Någonting annat
              känner jag som sagt inte till i den delen.
            </seg>
          </u>
          <note type="speaker" n="762c80e4">
            Anf. 42 JAN-OLOF LARSSON (S):
          </note>
          <u who="Q3374555" xml:id="i-e551aeccddb061e2-2" n="2b7e3ee8">
            <seg n="6b1bff4d">
              Herr talman! Jag är helt klar över, landsbygdsministern, att
              man inte behöver betala tillbaka stödet för betesmarken. Men tack
              vare att man fick stöd för mosaikmarkerna kunde man investera
              i fårstall och i en färja att ta ut båtarna med. Här fick man
              ett investeringsbidrag som man blir skyldig att återbetala om
              man inte bedriver den verksamheten, och den verksamheten kan man
              inte bedriva om man inte har får. Och man kan inte ha får, för
              det blir inte lönsamt eftersom man mister betesstödet. Så är det.
              Och det handlar om miljoner kronor som den speciella familj som
              jag har varit och besökt går miste om. Det är de förutsättningar
              man lever under.
            </seg>
            <seg n="83056599">
              Jag förstår väl att ministern inte står här och nu och talar
              om att så här blir det med landsbygdsprogrammet – det fick jag
              reda på redan i december – men det viktiga är vad som händer med
              de här bönderna som blir så hårt ansatta 2015. Regeringen skulle
              kunna göra någonting 2014; man har makten och myndigheten att
              göra någonting åt problemet. Man har ju tagit bort stödet. Man
              kunde helt klart ha gjort på ett annat sätt.
            </seg>
            <seg n="869a8354">
              I Eskil Erlandssons Matlandet Sverige är det 15 000 färre sysselsatta
              inom livsmedelsproduktionen. Jag får lite svårt att tro att Eskil
              Erlandsson tror på det svenska jordbruket, och finansministern
              gick ut häromdagen och talade om att han inte tror på svenskt
              jordbruk.
            </seg>
            <seg n="dc04fb03">
              Många av bönderna som sliter där ute håller vår landsbygd levande
              och ser till att det finns skolor och ser till att vi får bra
              matproduktion i Sverige. Försök, Eskil Erlandsson, se till att
              vi kan rädda kvar dem. Du har den makten och möjligheten.
            </seg>
            <seg n="c32e154d">
              Tack för debatten!
            </seg>
          </u>
          <note type="speaker" n="64bf85ca">
            Anf. 43 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-e73e7b302c6a3ecf-0" n="ab33fcf5" next="i-07f0fec82b6979c9-0">
            <seg n="668e9e21">
              Herr talman! Det här är en viktig debatt. Inom en relativt nära
              framtid kommer regeringen att presentera förslag om hur vi ska
              använda de stora pengar som finns i det svenska kuvertet för landsbygdsprogrammet,
              detta dessutom numera i partnerskap med de andra fonderna som
              nämndes tidigare, vilket också är viktigt. Det ökar ju pengasumman
              att användas för att bygga verksamhet som ger jobb på den svenska
              landsbygden.
            </seg>
            <seg n="06a0a724">
              Jag vill särskilt framhålla att för mig är landsbygdsprogrammet
              nu, och kommer att vara så i framtiden, ett viktigt redskap för
              att upprätthålla, stötta och bygga en god framtid för det svenska
              jordbruket. Det inkluderar de jordbruk som vi kan kalla för skärgårdsjordbruk
              eller som bedrivs i områden som har mindre goda förutsättningar.
            </seg>
            <seg n="e248c504">
              Jag är alldeles övertygad om att det program som kommer att presenteras
              inom en relativt nära framtid kommer att ge de förutsättningar
              som vi behöver för att öka den svenska matproduktionen. Det har
              vi goda förutsättningar att göra.
            </seg>
            <seg n="06333cec">
              Tack för debatten, herr talman!
            </seg>
          </u>
          <note n="6c62df4d">
            Överläggningen var härmed avslutad.
          </note>
          <note n="1d35ecd2">
            Ajournering
          </note>
          <note n="d30f5447">
            Kammaren beslutade kl. 11.11 på förslag av talmannen att ajournera
            förhandlingarna till kl. 12.00, då utrikesminister Carl Bildt
            (M) skulle lämna information från regeringen om situationen i
            Ukraina.
          </note>
          <u who="Q3058054" xml:id="i-07f0fec82b6979c9-0" n="ab33fcf5" prev="i-e73e7b302c6a3ecf-0">
            <seg n="127aaddb">
              Återupptagna förhandlingar
            </seg>
          </u>
          <note n="b3568c00">
            Förhandlingarna återupptogs kl. 12.00.
          </note>
          <note n="e8e65161">
            11 § Information från regeringen om situationen i Ukraina
          </note>
          <note type="speaker" n="81d44e0b">
            Anf. 44 Utrikesminister CARL BILDT (M):
          </note>
          <u who="Q52922" xml:id="i-e73e7b302c6a3ecf-1" n="d0e19ba2" next="i-07f0fec82b6979c9-1">
            <seg n="1908df1f">
              Herr talman! Regeringen har bett om denna möjlighet att informera
              riksdagen om den allvarliga europeiska kris vi i dag står mitt
              uppe i.
            </seg>
            <seg n="293bb372">
              Låt mig börja med det grundläggande. Folkrätten är en avgörande
              utgångspunkt för varje ansträngning att bygga en varaktig fred.
              Det handlar om FN-stadgans bestämmelser, och det handlar i Europa
              också om de principer som lades fast i slutakten från den europeiska
              säkerhetskonferensen i Helsingfors 1975. De viktigaste i denna
              är väl kända. Alla stater har rätt till territoriell integritet,
              frihet och politiskt oberoende. Alla staters gränser är okränkbara.
              Principen är att gränser kan ändras, men bara i överensstämmelse
              med folkrättens regler och genom överenskommelser. Alla stater
              måste avstå från användning eller hot om användning av våld riktat
              mot den territoriella integriteten eller den politiska självständigheten
              hos någon stat. Inga omständigheter får åberopas för att motivera
              hot eller användning av våld i strid med denna princip, såvida
              det inte ges uttryckligt stöd i FN-stadgan.
            </seg>
            <seg n="e7e3d159">
              Den utveckling som skett åtminstone sedan den 27 februari, då
              parlamentet i Simferopol på Krim stormades av specialstyrkor,
              och med stor tydlighet sedan den 1 mars, då Rysslands federationsråd
              gav ett omfattande mandat för användning av ryska militära styrkor
              på Ukrainas territorium, innebär att Ryssland på ett uppenbart
              och allvarligt sätt brutit mot dessa grundläggande principer.
              Europeiska unionen har förklarat att det ryska agerandet är att
              se som en akt av aggression.
            </seg>
            <seg n="3e452b15">
              Krisen tog sin början när Ryssland mot slutet av sommaren förra
              året började vidta ekonomiska åtgärder mot Ukraina för att tvinga
              landet att avstå från att underteckna det associerings- och samarbetsavtal
              mellan EU och Ukraina som då låg färdigt. De ryska argumenten
              mot detta avtal saknade grund. Ukraina har ett omfattande frihandelsavtal
              med bland annat Ryssland, och dess önskan att få ett djupgående
              frihandels- och samarbetsavtal med EU var naturlig. Denna dess
              strävan hade ett starkt och brett stöd i landet. Tilläggas bör
              att en bättre utveckling av Ukrainas ekonomi skulle vara gynnsam
              också för utvecklingen av Rysslands ekonomi.
            </seg>
            <seg n="d3fe4118">
              De ryska åtgärderna mot Ukraina var omfattande och ledde till
              att den dåvarande presidenten Janukovytj inför toppmötet i det
              östliga partnerskapet beslutade att uppskjuta undertecknandet
              av avtalet. Han sade dock i Vilnius att det var hans avsikt att
              inom kort göra det. Att han samtidigt avvisade samtal med Internationella
              valutafonden om det omfattande stödpaket som landets ekonomi var
              och är i akut behov av ledde till en såväl politiskt som ekonomiskt
              mycket svår situation.
            </seg>
            <seg n="bdbc11f2">
              Vi vet alla vad som hände. På och kring Majdan i Kiev utvecklades
              en massiv folklig rörelse som i Janukovytjs omsvängning och i
              det ryska trycket såg en risk för att utvecklingen i landet skulle
              vridas tillbaka och som i ett samarbete med Europeiska unionen
              såg möjligheten för en mer demokratisk och bättre utveckling för
              Ukraina. Dåvarande presidenten avvisade länge varje förslag om
              en politisk kompromiss. I stället försöktes repressionens väg,
              men varje gång detta skedde fördjupades motsättningarna ytterligare.
            </seg>
            <seg n="d71eafe1">
              Utvecklingen den 18–21 februari blev dramatisk. Omkring 100 personer,
              till alldeles övervägande del fredliga demonstranter, dödades
              av prickskyttarna i Kiev. Den starka reaktionen mot detta tvingade
              fram en överenskommelse mellan regeringen och oppositionen fredagen
              den 21 februari, en överenskommelse som bevittnades av Polens
              och Tysklands utrikesministrar. I stället för att i enlighet med
              sin konstitutionella roll medverka i det successiva förverkligandet
              av denna överenskommelse valde Janukovytj att med sina närmaste
              fly från Kiev. Resultatet blev att regimen rasade samman.
            </seg>
          </u>
          <note n="3e4d98a4">
            Man kan bara känna beundran för den mognad med vilken oppositionen
            hanterade den dramatiska situation som därmed uppstod. En ny talman
            valdes efter att den gamla avgått och kom också att fungera som
            interimistisk president. Beslut om att återgå till 2004 års konstitution
            fattades i enlighet med den överenskommelse som ingåtts. Den tidigare
            premiärministern hade redan avgått, och den 27 februari valdes
            Arsenij Jatsenjuk till ny premiärminister med stöd av 371 av parlamentets
            450 ledamöter. En betydande del av ledamöterna från Regionpartiet
            gav också den nye premiärministern sitt stöd.
          </note>
          <u who="Q52922" xml:id="i-07f0fec82b6979c9-1" n="d0e19ba2" prev="i-e73e7b302c6a3ecf-1">
            <seg n="b2c0ec02">
              Jag säger detta med viss utförlighet eftersom det från ryskt
              håll talats om att denna regering tillkommit genom en kupp och
              skulle sakna legitimitet. Dessa påståenden saknar grund.
            </seg>
            <seg n="3f2d282a">
              Samtidigt som detta skedde inleddes ett ryskt väpnat angrepp
              på Krimhalvön, delvis med utnyttjande av förband som Ryssland
              hade rätt att ha på sin bas i Sevastopol men inte rätt att utnyttja
              utanför denna utan ukrainskt medgivande. Men till större delen
              handlade det om styrkor som tillfördes från andra delar av Ryssland.
              Det var detta som gjorde att EU betecknade det ryska agerandet
              som en akt av aggression.
            </seg>
            <seg n="26f66504">
              Utvecklingen på Krim sedan dess har inneburit ett militärt stött
              maktövertagande av rysknationella grupperingar. Frihet och möjligheter
              för andra har allvarligt inskränkts. Denna kuppregim – här handlar
              det entydigt om en sådan – har förklarat Krim självständigt och
              utlyst en så kallad folkomröstning i frågan till på söndag. EU
              och G7-staterna i övrigt har tydligt krävt att de ryska förbanden
              dras tillbaka till sina baser, att direkta samtal inleds mellan
              regeringarna i Kiev och Moskva och att internationella observatörer
              ges tillträde för att bland annat övervaka ett ryskt tillbakadragande.
              Hittills har dessa krav avvisats från rysk sida.
            </seg>
            <seg n="0b30305d">
              EU:s stats- och regeringschefer har klargjort att om detta fortsätter
              kommer åtgärder mot Ryssland att beslutas utöver dem som redan
              vidtagits. EU:s utrikesministrar möts åter på måndag, EU:s stats-
              och regeringschefer på torsdag. Det ryska agerandet och de konsekvenser
              det får kommer sannolikt att dominera bägge dessa möten.
            </seg>
            <seg n="c135323a">
              Självfallet måste de diplomatiska ansträngningarna i frågan fortsätta.
              Varje möjlighet i denna del ska utnyttjas. Men avsaknaden av avgörande
              framsteg i dem måste leda till tydliga och tidiga beslut av det
              internationella samfundet.
            </seg>
            <seg n="1b989de9">
              Vår politik vilar på två pelare. Den första är alldeles självklart
              folkrätten. Beslutet av det ryska federationsrådet från den 1
              mars innebär liksom de faktiska militära åtgärder som vidtagits
              ett allvarligt övergrepp mot principer grundläggande för Europas
              säkerhet. Det finns ingen som helst rätt för något land att militärt
              ingripa på någon annan stats territorium. Prat om att på detta
              sätt skydda sina egna medborgare är här en förevändning, liksom
              det var i Georgien i augusti 2008, men det är dessutom en förevändning
              som är principiellt oacceptabel.
            </seg>
            <seg n="74d5fb47">
              Den andra pelaren är ett starkt stöd till Ukraina i denna svåra
              situation. Vi kommer aldrig att erkänna eller acceptera att delar
              av dess territorium rycks bort genom en akt av militär aggression.
              Vi är pådrivande när det gäller ett omfattande ekonomiskt stödprogram
              för Ukraina. Omedelbart handlar det om ett reformprogram med Internationella
              valutafonden. Med detta som bas blir också omfattande insatser
              från Europeiska unionen aktuella. Sverige har redan sedan tidigare
              ett omfattande program till stöd för Ukraina. Avgörande är att
              detta förenas med djupgående ekonomiska reformer. Landets ekonomi
              är gravt misskött sedan decennier tillbaka. Frågor om korruption
              och energieffektivitet tillhör de allra viktigaste i detta sammanhang.
            </seg>
            <seg n="9f658d8c">
              Vi är beredda att i närtid underteckna först de politiska delarna
              av associeringsavtalet mellan EU och Ukraina samtidigt som beslut
              fattas om att omedelbart ge Ukraina i praktiken fritt tillträde
              till EU:s integrerade marknad. Vinsterna av detta för Ukrainas
              ekonomi blir successivt mycket betydande.
            </seg>
            <seg n="e06e9905">
              Alldeles självklart kommer vi att ge stöd till alla de ytterligare
              steg på den europeiska integrationens väg som ett demokratiskt
              Ukraina vill och kan ta. Vi utgår från att det till den 25 maj
              aviserade presidentvalet blir fritt och rättvist. En omfattande
              valövervakning kommer att vara viktig. Men redan nu och så snart
              som möjligt vill vi se en tydligt förstärkt närvaro av EU i landets
              olika delar.
            </seg>
            <seg n="11e9d618">
              Sådan ser den omedelbara politiken ut. Det är en stark och enad
              europeisk politik. Det handlar ytterst om fred och frihet i Europa
              i dess helhet.
            </seg>
            <seg n="ba931609">
              Denna kris är allvarlig nu och för Ukraina. Men den är minst
              lika allvarlig i sina möjliga konsekvenser för Europas säkerhet
              under kommande år. Det handlar nu inte bara om att försöka övervinna
              den akuta krisen. Det handlar om vikten av att försöka återvinna
              respekten för principer grundläggande för fred och säkerhet.
            </seg>
            <seg n="0a737648">
              Till de långsiktiga konsekvenserna av denna konflikt kommer vi
              att ha åtskilliga anledningar att återkomma. Låt mig dock redan
              i dag göra tre strategiska observationer.
            </seg>
            <seg n="946b6398">
              För det första har tröskeln för rysk användning av militärt våld
              i sitt eget närområde tydligt sänkts. Det var en slutsats vi drog
              redan efter kriget mellan Ryssland och Georgien i augusti 2008.
              Det innebär inte att den är lika låg överallt eller att det går
              att dra omedelbara paralleller mellan olika situationer. Men tyngden
              i denna observation har mycket tydligt ökat.
            </seg>
            <seg n="a8a08993">
              För det andra har Ryssland genom de beslut som man fattat, inte
              minst federationsrådets beslut den 1 mars, skapat en allvarlig
              osäkerhet om sin framtida politik och sitt framtida agerande också
              i andra situationer.
            </seg>
            <seg n="b779b9b6">
              För det tredje visar den kris som vi nu står mitt uppe i tydligt
              på behovet av ett än starkare samarbete inom Europeiska unionen.
              Endast ett starkt, tydligt och enat Europa har förutsättningar
              att kunna hantera en kris och en utmaning av denna dimension.
            </seg>
            <seg n="aa511a36">
              Den starke kan förvisso med svärdet forma sin värld, och väl
              flyger som örnar hans rykten. Men historiens lärdomar ska aldrig
              glömmas. Någon gång bryts det vandrande svärd, och örnarna fälls
              i flykten. Vad våldet må skapa är vanskligt och kort. Det dör
              som en stormvind på stäppen bort.
            </seg>
          </u>
          <note type="speaker" n="913aa595">
            Anf. 45 URBAN AHLIN (S):
          </note>
          <u who="Q3369220" xml:id="i-85ca840f80c632dd-0" n="b402ebe2">
            <seg n="c7eea6d8">
              Herr talman! Vi socialdemokrater delar i allt väsentligt det
              som utrikesministern ger uttryck för. Självklart måste den ryska
              aggressionen mot Krim fördömas, och Europeiska unionen står fast
              vid sina krav på att de ryska styrkorna ska dras tillbaka och
              att man finner en diplomatisk lösning. Jag delar också de tre
              lärdomar som Carl Bildt redovisade. Den tredje är mycket riktigt
              att EU måste stå starkt och enat för att kunna stå emot den utrikespolitiska
              utmaning som det är.
            </seg>
            <seg n="e4473db3">
              Europeiska unionen har tidigare uttalat att det är tre olika
              steg varefter EU tänker agera mot Ryska federationen. Det första
              steget var att på grund av aggressionen och beteendet besluta
              att avbryta viseringsförhandlingarna som pågår mellan Europeiska
              unionen och Ryska federationen och att också avsluta samarbetet
              om ett nytt avtal.
            </seg>
            <seg n="761f16b2">
              Vad man nu förbereder i Bryssel är det andra steget. EU meddelade
              Ryska federationen att den omedelbart ska ta upp diplomatiska
              relationer och ha en dialog för att komma fram till en lösning.
              Den lösningen måste ske inom en nära framtid. Annars kommer Europeiska
              unionen att gå vidare med steg två vad gäller restriktiva åtgärder.
              De restriktiva åtgärderna handlar till exempel om reserestriktioner
              och att frysa olika personers tillgångar.
            </seg>
            <seg n="264ff11e">
              Den naturliga frågan till utrikesministern är då: Vilka anser
              utrikesministern ska sättas upp på denna lista för att EU ska
              kunna stå starkt och enat mot Ryssland för att pressa Ryssland
              att göra det Europeiska unionen vill, att nå en diplomatisk lösning
              och flytta bort sina trupper från Krim? Vilka vill utrikesministern
              sätta upp på denna lista?
            </seg>
          </u>
          <note type="speaker" n="2dcd77de">
            Anf. 46 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-18" n="d0e19ba2">
            <seg n="161a37e3">
              Herr talman! Låt mig i anslutning till vad Urban Ahlin säger
              först konstatera att också överläggningar som vi haft vid två
              tillfällen i Utrikesnämnden har visat att det finns en mycket
              bred samsyn mellan regering och oppositionen i denna riksdag om
              både principerna och politiken i denna fråga. Vi värdesätter det
              samråd som vi har haft möjlighet att ha.
            </seg>
            <seg n="3c04eba9">
              Den konkreta frågan från Urban Ahlin gäller vilka personer som
              nu ska sättas upp på listan för restriktiva åtgärder. Vi avvaktar
              fortfarande ett förslag från Europeiska utrikestjänsten i Bryssel.
              Det var så det formulerades. Europeiska utrikestjänsten under
              Catherine Ashton kommer att lägga fram ett förslag till medlemsstaterna.
              Då ska vi ta ställning till det.
            </seg>
            <seg n="f704ca3b">
              Som preliminärt ställningstagande kan jag säga att vi kommer
              att mycket noga lyssna på det förslaget och vara beredda att ge
              det vårt stöd. Det är viktigt om det inte sker en förbättring
              på ett eller annat sätt före måndagen att det är tydliga och skarpa
              markeringar mot personer som har suttit eller sitter i ansvarig
              ställning när det gäller de grava beslut som har fattats.
            </seg>
          </u>
          <note type="speaker" n="91ee8b07">
            Anf. 47 URBAN AHLIN (S):
          </note>
          <u who="Q3369220" xml:id="i-85ca840f80c632dd-1" n="b402ebe2">
            <seg n="18cd4ec6">
              Herr talman! Den polske utrikesministern och Carl Bildt var de
              som lanserade det östliga partnerskapet. Vi socialdemokrater välkomnade
              det. Carl Bildt och Sikorski har suttit i framsätet i Europeiska
              unionen för att driva det östliga partnerskapet. Men efter ett
              antal uttalanden från den svenske utrikesministern är det uppenbart
              att de andra utrikesministrarna i Europeiska unionen har placerat
              den svenske utrikesministern i baksätet.
            </seg>
            <seg n="a3dc374c">
              Svaret som utrikesministern ger på min fråga här är att utrikesministern
              inte har någon idé. Han tänker i stället vänta och se vad som
              händer i Europeiska unionen efter samtalen. Det skiljer lite från
              den tvärsäkra utrikesminister vi har sett tidigare vad gäller
              östliga partnerskapet. Där har han minsann vetat exakt vad som
              ska göras. Jag kan inte dra någon annan slutsats än att Europeiska
              unionen har placerat utrikesministern i baksätet.
            </seg>
          </u>
          <note type="speaker" n="26082c4b">
            Anf. 48 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-19" n="d0e19ba2">
            <seg n="1c51b4a4">
              Herr talman! Det är snarare tvärtom. Urban Ahlin har alldeles
              rätt i att det var vi som tog initiativet till östliga partnerskapet.
              Men vi var mycket angelägna om att det inte skulle vara vårt östliga
              partnerskap. Det skulle vara Europeiska unionens östliga partnerskap.
            </seg>
            <seg n="a66f6576">
              Därför har vi mycket medvetet – i den delen har Urban Ahlin rätt
              – överlåtit ansvaret till de europeiska institutionerna. Detta
              är inte Polen och Sverige. Detta är Europeiska unionen. Det är
              därför jag hela tiden understryker det ansvar som institutionerna
              har för att fånga upp alla 28 medlemsstaterna.
            </seg>
            <seg n="a39d40b2">
              Om detta bara var Polens och Sveriges politik, med all respekt
              för dessa två länder, skulle vi vara svagare. Det är därför alldeles
              riktigt att vi lägger det avgörande ansvaret på institutionerna.
              Det är så en gemensam europeisk utrikes- och säkerhetspolitik
              ska fungera.
            </seg>
          </u>
          <note type="speaker" n="39ece78f">
            Anf. 49 SOFIA ARKELSTEN (M):
          </note>
          <u who="Q4936454" xml:id="i-57b3407808d0359d-0" n="efcac18d">
            <seg n="8a23cb22">
              Herr talman! Jag vill börja med att tacka för informationen.
            </seg>
            <seg n="dd90a06a">
              Det som pågår är också en informationsbatalj. Det är inte bara
              den aggression som vi ser nu. Mediesituationen är ganska svår.
              Krim blir isolerat. Det är en farlig arbetsplats just nu i östra
              Ukraina för journalister.
            </seg>
            <seg n="a953ca61">
              Jag skulle beskriva det som propaganda som översvämmar alla möjliga
              informationskanaler. Jag tänkte ställa en fråga och kanske be
              om en komplettering. Hur är utrikesministerns syn på mediesituationen?
            </seg>
          </u>
          <note type="speaker" n="d253770f">
            Anf. 50 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-20" n="d0e19ba2">
            <seg n="0c519dd5">
              Herr talman! Tack och lov finns det fria och oberoende internationella
              medier som rapporterar. En del av dem försöker fortfarande att
              rapportera från Krim, vilket jag hoppas kan pågå så länge som
              möjligt.
            </seg>
            <seg n="b4c1e1ac">
              I övrigt är mediesituationen på Krim den att alla lokala tv-stationer
              har stängts av. Det enda som nu tillåts är ryska nationella tv-stationer;
              allting annat är nedstängt. För detta har bland annat OSSE:s representant
              för mediefrihet uttalat utomordentligt skarp kritik.
            </seg>
            <seg n="6c5da745">
              Vad vi dessutom sett under det senaste dygnet i Moskva är att
              tillträdet till webbsajter för oberoende informationsförmedlare
              håller på att blockeras. Det är ytterligare ett allvarligt tecken.
              Samtidigt ser vi massiva propagandainsatser.
            </seg>
            <seg n="647880cc">
              Den slutsats som vi måste dra av detta är att vi måste vara tydligare
              också med den offentliga delen av vår diplomati. När jag nu här
              i min redogörelse är rätt utförlig om hur det gick till i Kiev
              omedelbart efter det att Janukovytj hade flytt sitt ansvar och
              sin position den 21 februari är det bland annat för att med viss
              detaljrikedom meddela hur det faktiskt är för att därmed kunna
              möta en propaganda som man annars försöker driva.
            </seg>
            <seg n="75feb4de">
              Utrikespolitiken ska ha både offentliga och hemliga inslag, men
              de offentliga inslagen blir allt viktigare i vår moderna värld.
            </seg>
          </u>
          <note type="speaker" n="e0ec91bf">
            Anf. 51 SOFIA ARKELSTEN (M):
          </note>
          <u who="Q4936454" xml:id="i-57b3407808d0359d-1" n="efcac18d">
            <seg n="388625b3">
              Herr talman! Tack för det svaret, utrikesministern! Jag tycker
              att det är intressant att se hur EU agerar i en sådan här situation,
              och min följdfråga är: Finns det en samlad mediestrategi från
              EU:s sida? Nej, du skakar på huvudet, och det gick alltså jättefort
              att svara på den frågan.
            </seg>
            <seg n="cbd7cf3b">
              I alla fall tror jag att vi behöver prata lite om hur EU på ett
              tydligare sätt kan kommunicera. Vi fick information i går om att
              kommissionen publicerar mycket information på sin webbsida. Det
              är ganska omfattande kommunikation när vi har fattat olika typer
              av beslut inom EU, men det kommer inte riktigt att hjälpa till
              att stävja denna flod av propaganda.
            </seg>
            <seg n="d84dc859">
              Är detta någonting som möjligtvis kommer att komma upp på måndag
              när utrikesministrarna möts?
            </seg>
          </u>
          <note type="speaker" n="c0ac07ad">
            Anf. 52 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-21" n="d0e19ba2">
            <seg n="82698259">
              Herr talman! Det är någonting som vi har diskuterat flera gånger
              i utrikesministerkretsen under den här krisen, för den har ju
              pågått ett bra tag. Vi har inte varit så bra på detta som vi nu
              inser att vi måste bli. Det gäller också de europeiska institutionerna.
              Vi har gett rätt tydliga besked på den punkten.
            </seg>
            <seg n="179af57b">
              När vi ska dra alla de lärdomar som måste dras efter det som
              har inträffat är detta en mycket tydlig lärdom som vi har anledning
              att fundera på i såväl Helsingfors som Bryssel och de andra EU-huvudstäderna.
              Det är en mycket viktig synpunkt.
            </seg>
          </u>
          <note type="speaker" n="5dd00374">
            Anf. 53 BODIL CEBALLOS (MP):
          </note>
          <u who="unknown" xml:id="i-dd6e09d9e2d279c0-0" n="b11b17c5">
            <seg n="055edf76">
              Herr talman! Vi talar mycket om det som vi i EU gör, det som
              Ryssland gör, det som regeringen och parlamentet i Ukraina gör
              och det som de som för tillfället styr på Krim gör. Men vi talar
              väldigt lite om de människor som det handlar om, nämligen alla
              de demonstranter som faktiskt stod där på Majdan och demonstrerade
              för att kunna närma sig väst och som också fick Janukovytj på
              fall.
            </seg>
            <seg n="d6a24539">
              Det som vi har sett nu, som vid så många andra tillfällen, är
              att oppositionen och demonstranterna utgörs av en brokig skara
              människor. Vi ser bland annat den grupp som kallas för den högra
              sektorn som det ju har skrivits mycket om i medierna, och man
              kan lätt få uppfattningen att det är en stor grupp. Inte minst
              i ryska medier har man försökt skrämmas med att det är de högerextrema
              krafterna som håller på att ta över. Det här är en grupp som är
              nazistisk i ett land där människor under andra världskriget slogs
              mot nazismen, och vad som en gång har hänt finns kvar i människors
              medvetande. Det är klart att det finns en rädsla bland människorna
              på Krim och bland demonstranterna i Ukraina för att den här revolutionen
              ska kidnappas av högerextrema krafter.
            </seg>
            <seg n="4c3ad1ae">
              Jag skulle vilja att utrikesministern pratar lite mer om det
              hot från de högerextrema krafterna som vi ser både i Ukraina och
              också i många andra delar av Europa.
            </seg>
          </u>
          <note type="speaker" n="5d85cad5">
            Anf. 54 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-22" n="d0e19ba2">
            <seg n="b55225ea">
              Herr talman! Jag tror inte att situationen i Ukraina i just den
              delen är så värst mycket annorlunda, som Bodil var inne på, än
              vad den är i ett antal andra länder. Däremot har det här, för
              att anknyta till Sofia Arkelstens fråga, utnyttjats mycket i den
              ryska propagandan. Inte minst har man försökt framställa det som
              någon sorts jättelik antisemitisk våg som sköljer fram över Ukraina.
              Därmed var det intressant att ta del av det öppna brev som företrädarna
              för de judiska samfunden i Ukraina riktade till president Putin
              där de mycket kategoriskt tillbakavisade dessa anklagelser. Det
              innebär inte att det inte finns antisemitism i större delen av
              östra Europa och för den delen också i västra Europa, men det
              har väldigt lite med det som inträffat på Majdan att göra.
            </seg>
            <seg n="a13af93e">
              Det finns våldsverkare och extremister. Man kan diskutera om
              det är mest på den ena eller på den andra sidan – det är nog snarare
              på den andra sidan – som vi ser våldsverkan av extremister. Men
              det som framför allt imponerade på Majdan var snarare den demokratiska
              mognad som fanns i proteströrelsen i den situation då de utsattes
              för de allvarliga övergreppen och sedermera i det ansvar som man
              känt för den ukrainska staten. Dem jag känner i denna regering
              känner jag som synnerligen övertygade demokrater sedan många år
              tillbaka.
            </seg>
          </u>
          <note type="speaker" n="1d85106e">
            Anf. 55 BODIL CEBALLOS (MP):
          </note>
          <u who="unknown" xml:id="i-dd6e09d9e2d279c0-1" n="b11b17c5">
            <seg n="00644d4f">
              Herr talman! Jag har en annan fråga också, och den handlar om
              Europas beroende av energi från Ryssland. Det är inte bara de
              andra länderna i Europa som är beroende av rysk olja, utan vi
              är också det. 42 procent av vår olja kommer från Ryssland, enligt
              de uppgifter som jag har fått. Det är mycket i transportsektorn,
              för det är där vi använder mest olja, men nu kommer Vattenfall
              att börja importera uran till våra kärnkraftverk från Ryssland.
              Det är kanske inte det allra mest lyckade, skulle jag vilja påstå.
            </seg>
            <seg n="ed80e77f">
              Jag skulle vilja höra lite grann om vad utrikesministern anser
              om vårt stora beroende av den ryska oljan.
            </seg>
          </u>
          <note type="speaker" n="e4d7d9c0">
            Anf. 56 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-23" n="d0e19ba2">
            <seg n="66fb63fc">
              Herr talman! Jag tror i och för sig inte att det beroendet är
              så stort. Vi ska göra en avgörande skillnad mellan när man är
              beroende av fysiska ledningar som man inte kan frigöra sig från
              – det gäller framför allt när man importerar gas via pipelines
              – och olja eller annat. Olja och annat handlar man på spotmarknaden,
              och du kan bryta avtalen i morgon. Nu vet jag inte hur kontrakten
              ser ut, men fysiskt kan du bryta dem i morgon och handla upp av
              någon annan i stället. Det är ju en fri, global marknad för detta.
              I och för sig är den lite mindre så vad gäller uranleveransen,
              men i allt väsentligt fungerar det så. Det innebär alltså inte
              att försörjningstryggheten behöver äventyras. Jag har ingen anledning
              att ifrågasätta siffran som Bodil Ceballos redovisade, men den
              kan ju i nästa månad mycket enkelt vara radikalt annorlunda utan
              att detta har någon betydelse för vår försörjningssäkerhet.
            </seg>
          </u>
          <note type="speaker" n="c76294a4">
            Anf. 57 FREDRIK MALM (FP):
          </note>
          <u who="Q3675520" xml:id="i-300135647b4d9f39-24" n="5955c557">
            <seg n="3966b210">
              Herr talman! Jag vill börja med att tacka utrikesministern för
              informationen. Jag vill också särskilt tacka för det tydliga och
              principfasta stöd för Ukraina under den här svåra tiden som vår
              utrikesminister har visat tillsammans med Polen och några andra
              i Europa. Det är viktigt att de här rösterna är starka nu under
              den här tiden, därför att vi vet hur viktigt det är med ett gemensamt,
              samfällt och tydligt agerande från Europeiska unionens sida. Men
              om denna enighet skulle innebära att det egentligen blir en ganska
              urvattnad respons är inte enigheten mycket värd.
            </seg>
            <seg n="0c5e5e91">
              Min fråga gäller mer konkret möjligheterna att nå enighet i EU-kretsen
              och att samordna detta med USA för största möjliga tryck på Ryssland
              att nu förändra sitt beteende. Vi ser ett dramatiskt förändrat
              beteende från rysk sida. Det finns förvisso en röd tråd av militär
              upprustning när det exempelvis gäller agerandet i Georgien och
              kring ett antal andra frusna konflikter, men det är ändå ett dramatiskt
              förändrat beteende vi ser nu i form av upptrappningen den senaste
              tiden. Det är ett strategiskt överfall på Ukraina, en militär
              invasion i strid med folkrätten och ett oprovocerat angrepp. Så
              här ska vi inte lösa konflikter i Europa år 2014. Vissa försökte
              göra det och andra tvingades att acceptera det för 70 år sedan.
              Nu måste vi kunna vara beredda att leva i en annan tid. Det här
              beteendet kan inte på något sätt accepteras från omvärldens sida.
            </seg>
            <seg n="29b704b7">
              Min fråga är av mer övergripande karaktär och handlar om möjligheten
              att nå enighet i EU-kretsen och att samordna detta med amerikanerna
              för största möjliga press på Vladimir Putin och Ryssland just
              nu.
            </seg>
          </u>
          <note type="speaker" n="ce387756">
            Anf. 58 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-25" n="d0e19ba2">
            <seg n="de63ca2f">
              Herr talman! Jag delar självfallet i allt väsentligt den bedömning
              och redovisning av läget som Fredrik Malm gör. Vad det handlar
              om från rysk sida är ju dessutom att man faktiskt har skapat en
              konflikt som i grunden var alldeles onödig. Objektivt fanns det
              inga skäl för Ryssland att ha några invändningar mot att Ukraina
              skulle ha frihandel med Europeiska unionen på samma sätt som Ukraina
              har frihandel med Ryssland. Det hade varit i Rysslands eget objektiva
              ekonomiska intresse att detta avtal kom till stånd. I stället
              skapade man en konflikt, och så hamnade vi i den situation som
              vi alla i denna kammare beskriver relativt entydigt.
            </seg>
            <seg n="19729987">
              Viktigt är då det samlade europeiska och globala svaret. Två
              uttalanden har gjorts av G7-länderna. Det är EU-länder, USA, Japan
              och Kanada. Det är viktigt att den internationella enigheten har
              manifesterats på detta tydliga sätt.
            </seg>
            <seg n="1f844d0d">
              Vi har fått starka slutsatser både från mötet med EU:s utrikesministrar
              och från stats- och regeringschefernas möte. Nu går vi in i nya
              möten i nästa vecka. De mötena kommer att formas av det som inträffar
              i dag, i morgon och på söndag. Det finns fortfarande en möjlighet
              för Ryssland att gå med på en diplomatisk process som innebär
              att man drar sig tillbaka, att man förhandlar med regeringen i
              Kiev och att man accepterar internationella observatörer. Jag
              tror att vi alla hoppas att så ska bli fallet, men om så inte
              blir fallet hoppas jag att vi får lika starka slutsatser från
              EU i nästa vecka som vi har haft under de tidigare mötena.
            </seg>
          </u>
          <note type="speaker" n="f8563964">
            Anf. 59 FREDRIK MALM (FP):
          </note>
          <u who="Q3675520" xml:id="i-300135647b4d9f39-26" n="5955c557">
            <seg n="d39a793d">
              Herr talman! Tack så mycket, Carl Bildt! Jag är mycket nöjd med
              det svaret.
            </seg>
            <seg n="81c7d0a0">
              Jag har en följdfråga på detta. Jag besökte själv Majdan i Kiev
              i förra veckan och talade med såväl aktivister som politiker och
              diplomater i Ukraina. De är oerhört oroade över att omvärlden
              genom sitt agerande på något sätt signalerar att Krim nu är förlorat.
            </seg>
            <seg n="ac784596">
              Samtidigt ser vi hur Ryssland agerar på Krim steg för steg, mycket
              systematiskt och uppenbart välplanerat. Genom den massiva propagandan
              och mobiliseringen har Ryssland satt sig i en situation – med
              folkomröstningen och med motioner i duman och annat – där det
              finns en risk för att det blir svårare att byta färdriktning och
              ta ett steg tillbaka. Man har bundit upp sig. Hur ser utrikesministern
              på möjligheterna att få Ryssland att ändra sitt beteende givet
              den besvärliga sits man själv har satt sig i?
            </seg>
          </u>
          <note type="speaker" n="4d4ec595">
            Anf. 60 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-27" n="d0e19ba2">
            <seg n="a93e9739">
              Herr talman! Vi hoppas självfallet att man lyssnar på omvärlden
              och att det leder till att man är beredd att ta steg tillbaka.
              Jag säger detta samtidigt som vi inte ser några tecken på det,
              men låt oss inte ge upp hoppet. Och låt oss försöka så mycket
              vi kan.
            </seg>
            <seg n="bc51200a">
              Sedan är det väldigt viktigt att vi är tydliga i vårt stöd till
              Ukraina. Det gäller stödet till den territoriella integriteten
              alldeles oavsett den militära, och därmed politiska, kontroll
              som Ryssland i dag utövar och med all sannolikhet kommer att utöva
              under en tid framöver – jag vet inte hur lång tid det kan bli.
              Men vi ger inte upp stödet för den territoriella integriteten.
            </seg>
            <seg n="3e7d5b65">
              Ännu viktigare är det ekonomiska och politiska stöd som vi ger
              till ett demokratiskt Ukrainas försök att nu ta itu med sina ekonomiska
              problem, bygga ett rättssamhälle som är bättre än det man har
              haft, bekämpa korruption och öppna upp sig för det europeiska
              samarbete som också Ukraina ser som nyckeln till detta. Detta
              är, tror jag, alldeles avgörande på längre sikt när det gäller
              vilket resultat den här krisen kommer att få för Europas framtid.
            </seg>
          </u>
          <note type="speaker" n="454fad38">
            Anf. 61 KERSTIN LUNDGREN (C):
          </note>
          <u who="Q4964100" xml:id="i-ea2657fa773e4ca2-0" n="699954ea">
            <seg n="e5dcf824">
              Herr talman! Tack, utrikesministern, för informationen! Det är
              ingen hemlighet att vi i Sveriges riksdag är väldigt samlade när
              det gäller vad som har hänt och hur vi ska agera. Jag vill också
              uttala beröm för regeringens och utrikesministerns tydliga diplomati
              när det gäller att stå upp för folkrätten, internationell rätt
              och det ukrainska folkets rätt att själv bestämma.
            </seg>
            <seg n="122f44fa">
              Det är helt klart en rysk aggression. Målet för den är inte entydigt
              uttalat här och nu. Därför är det naturligtvis viktigt att perspektivet,
              även om vi nu befinner oss nära en folkomröstning på Krim, ser
              tiden framåt. Ett val som ska komma den 25 maj är naturligtvis
              vitalt för att säkra en president som är fullt legitim för hela
              Ukraina efter det att den gamle flydde landet. Det är naturligtvis
              viktigt att det också i EU:s agerande finns ett perspektiv som
              är betydligt längre och stärker under den tiden.
            </seg>
            <seg n="650954d9">
              Många har sett vad som hände i Georgien och vad som skedde efter
              det, och de fasar för att det ska bli en motsvarande normaliseringsprocess.
              Ryssland brukar ju kunna splittra även EU. Därför är det viktigt
              att man håller ut i det arbete som EU måste kunna enas bakom.
            </seg>
            <seg n="43e70691">
              En kosmetisk förbättring kan inte leda till att vi avskriver
              våra tydliga signaler. Jag vill bara höra lite tydligare från
              utrikesministern vad det är för krav på förbättringar av situationen
              som gäller för att man inte ska gå vidare i steg två och steg
              tre. Vad är det som krävs?
            </seg>
          </u>
          <note type="speaker" n="056a0d05">
            Anf. 62 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-28" n="d0e19ba2">
            <seg n="7ba1d270">
              Herr talman! Jag tror att vi är alldeles eniga om att det är
              väldigt viktigt att vi är klara och tydliga, för att nu klargöra
              vår ståndpunkt, för att klargöra konsekvenserna för Ryssland om
              de går vidare eller inte accepterar detta och också för framtiden.
            </seg>
            <seg n="4f231dc2">
              Georgienkrisen var annorlunda på många sätt, men det råder ingen
              tvekan om att det som inträffade därefter – jag tror att vi skulle
              ha varit tydligare i efterhand – var att Ryssland började proklamera
              doktrinen om att man med militärt våld hade rätten att ingripa
              i andra stater till, som man säger, skydd av ryska medborgare.
              Den doktrinen är fundamentalt oförenlig med grundläggande principer
              för Europas fred och säkerhet.
            </seg>
            <seg n="549daeac">
              Det är möjligt att vi i Europeiska unionen skulle ha tagit den
              debatten tydligare och skarpare vid den tidpunkten. Vi trodde
              kanske inte att den skulle komma att tillämpas på det sätt som
              nu har skett. Då är det viktigt att vi lär oss av det misstaget
              och nu är mycket tydliga – kanske inte för att det bidrar till
              att lösa dagens konflikt i varje tänkbar del, men för att det
              också handlar om att förhindra kommande konflikter i framtiden.
              Om våldet går segrande ut ur denna konfrontation är det dess värre
              inte sista gången våld används på den europeiska kontinenten.
            </seg>
          </u>
          <note type="speaker" n="82ea4c81">
            Anf. 63 KERSTIN LUNDGREN (C):
          </note>
          <u who="Q4964100" xml:id="i-ea2657fa773e4ca2-1" n="699954ea">
            <seg n="215fdab5">
              Herr talman! Då är det naturligtvis viktigt att se att tiden
              framåt kan innehålla snabba förändringar. Jag utgår från att utrikesministrarna
              när ni träffas också på måndag diskuterar inte bara steg tre utan
              också följande steg som kan bli nödvändiga om diplomatin inte
              lyckas.
            </seg>
            <seg n="2f7679e6">
              Här är det också viktigt – för att anknyta till Fredrik Malms
              diskussion tidigare – att det inte blir en fråga för bara EU och
              USA utan att det är en fråga för världen. Det är viktigt att försöka
              ha den breda samsyn som också säkerhetsrådet, med undantag för
              Ryssland och någon till, har visat.
            </seg>
          </u>
          <note type="speaker" n="5be52dc2">
            Anf. 64 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-29" n="d0e19ba2">
            <seg n="a515512f">
              Herr talman! Det är en viktig punkt som Kerstin Lundgren tar
              upp, och jag kanske borde ha berört den tidigare också.
            </seg>
            <seg n="8048d395">
              FN:s säkerhetsråd har ju vid det här laget haft tre möten. De
              har inte lett till något på grund av den ryska positionen, men
              det är viktigt att demonstrera för världen vad det handlar om.
              Inte minst tror jag att det är viktigt att sända signalen till
              Kina att det finns vad Kina kallar kärnintressen, core interests.
              Ett europeiskt core interest är faktiskt att gränser ska respekteras
              och att man inte har rätt att med militärt våld ingripa i andra
              länder. Där spelar diskussionerna i FN:s säkerhetsråd en viktig
              roll.
            </seg>
          </u>
          <note type="speaker" n="ef988fdd">
            Anf. 65 JULIA KRONLID (SD):
          </note>
          <u who="Q4959972" xml:id="i-0fe0e0a3ffef5b88-0" n="7fe9e90d">
            <seg n="245c5998">
              Herr talman! Tack, utrikesministern, för föredragningen!
            </seg>
            <seg n="408c4a4b">
              Vi är överens om att Rysslands aggression mot Ukraina är helt
              oacceptabel, men det är samtidigt viktigt att omvärlden ställer
              krav på en inklusiv regering i Ukraina som respekterar rättigheter
              för alla i Ukraina, även minoriteter. I ljuset av detta måste
              jag säga att jag är oroad över att det i den nya regeringen finns
              företrädare för det mycket extrema partiet Svoboda.
            </seg>
            <seg n="d7c6e92a">
              Företrädare för Svoboda har rakt ut erkänt att de är nazister,
              och de värderingar som uttrycks i dag visar att partiet Svoboda
              är både homofobt och antisemitiskt. Vid försök att ordna prideparader
              i Ukraina har paraddeltagare slagits blodiga, och vid dessa tillfällen
              har Svoboda eller allierade högerextrema partier stått för attackerna.
            </seg>
            <seg n="193186ab">
              Svobodas nuvarande partiledare Oleh Tiahnybok har i ett tv-sänt
              tal sagt att judisk maffia från Moskva styr Ukraina. Svoboda vill
              även införa inrikespass med en nationalitetsparagraf, vilket anses
              syfta till att identifiera bland annat judar, och Svobodas chefsideolog
              sägs ha uttalat att Förintelsen var en guldålder i den europeiska
              civilisationen.
            </seg>
            <seg n="2f04977c">
              När utrikesminister Carl Bildt i P1-morgon fick frågan vad han
              anser om Svoboda vägrade han kritisera Svoboda och menade i stället
              att den politiska ledningen i Ukraina förtjänar vårt starka stöd
              och att han inte ser någon som helst risk med Svoboda i regeringen.
              Det kan jag inte tolka på något annat sätt än att Carl Bildt stöder
              Svoboda i regeringen.
            </seg>
            <seg n="5d0f2193">
              Jag kan bara upplysa utrikesminister Carl Bildt att vi i Sverigedemokraterna
              har uteslutit en medlem som har utryckt sympatier för Svoboda,
              så om Carl Bildt hypotetiskt skulle vilja ansöka om medlemskap
              i Sverigedemokraterna kan jag redan nu meddela att den ansökan
              skulle bli avslagen, med motiveringen att vi inte kan ha medlemmar
              som uttrycker sympatier för så extrema åsikter som Svoboda står
              för.
            </seg>
            <seg n="993def5f">
              Jag vill därför igen fråga utrikesminister Carl Bildt vad han
              anser om partiet Svoboda i regeringen i Ukraina och de extrema
              åsikter som finns representerade där.
            </seg>
          </u>
          <note type="speaker" n="4f76a286">
            Anf. 66 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-30" n="d0e19ba2">
            <seg n="5a01ec2b">
              Herr talman! Kriser som detta har sina både allvarligare och
              mer överraskande inslag. Denna nyblivna allians mellan Sverigedemokraterna
              och Aftonbladets kultursida lämpar sig kanske för lite djupare
              reflexioner någon gång. Men i övrigt tyckte jag inte att det fanns
              något i sak som var av värde i detta inlägg. Till största delen
              var det uppbyggt på rena felaktigheter och samma typ av propaganda
              som Aftonbladets kultursida brukar vältra sig i.
            </seg>
          </u>
          <note type="speaker" n="5ada1ac8">
            Anf. 67 JULIA KRONLID (SD):
          </note>
          <u who="Q4959972" xml:id="i-0fe0e0a3ffef5b88-1" n="7fe9e90d">
            <seg n="f9e47f97">
              Herr talman! Jag tycker att det är beklagligt att utrikesminister
              Carl Bildt fortfarande inte kan ta avstånd från den typ av värderingar
              som finns representerade i Svoboda. Jag måste säga att det är
              en ganska naiv bedömning av utrikesministern.
            </seg>
            <seg n="59b6d6e1">
              Vi måste kunna ställa rimliga krav på den nya regeringen i Ukraina
              och ta avstånd från sådana åsikter som jag just redovisade, utan
              att man för den skull faller in i den felaktiga propaganda som
              Ryssland driver mot Ukraina eller för den delen den felaktiga
              propaganda som ofta drivs av Aftonbladet.
            </seg>
            <seg n="dfddefea">
              Vill inte utrikesminister Carl Bildt att den nya regeringen i
              Kiev ska stå upp för allas lika värde, inklusive den rysktalande
              befolkningen, hbt-personer och judar? Tycker utrikesministern
              att det är lämpligt att uttala att Förintelsen var en guldålder?
            </seg>
          </u>
          <note type="speaker" n="51c92b92">
            Anf. 68 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-31" n="d0e19ba2">
            <seg n="753e932f">
              Herr talman! Jag tror att Julia Kronlid, om hon läser på, vet
              att Ukrainas regering har uttalat sig mycket tydligt på den här
              punkten, om allas rättigheter, om stödet för europeiska fri- och
              rättigheter. Jag tror inte heller att någon seriös bedömare har
              ifrågasatt detta. Ukrainas regering är en regering som tydligt
              ansluter sig till de demokratiska idealen och till de mänskliga
              fri- och rättigheterna.
            </seg>
          </u>
          <note type="speaker" n="f7a17a30">
            Anf. 69 HANS LINDE (V):
          </note>
          <u who="Q1581082" xml:id="i-8bf25e1616aa71aa-0" n="26785164">
            <seg n="bbaf5454">
              Herr talman! Vänsterpartiet har i denna kammare genom åren varit
              en tydlig och konsekvent försvarare av folkrätten. Det gäller
              också i dag. Vi tar självklart avstånd från Rysslands agerande
              på Krimhalvön, som tydligt står i strid med folkrätten. Vi anser,
              precis som i andra fall, att folkrättsbrott inte får passera utan
              konsekvenser. Vi anser vidare att det är självklart att den folkomröstning
              som nu planeras på Krimhalvön är illegitim.
            </seg>
            <seg n="c6af33e5">
              På de områdena har jag egentligen inga frågor till utrikesministern.
              Däremot har jag frågor när det gäller regeringens syn på utvecklingen
              i Ukraina. Det är sant som utrikesministern har sagt att vi översköljs
              av propaganda, rykten och rena lögner om vad som händer i Ukraina.
              Men det finns trots allt några fakta som vi måste förhålla oss
              till.
            </seg>
            <seg n="9edff0bb">
              Det är ett faktum att det i den nya ukrainska regeringen sitter
              flera olika partier med olika bakgrund. Partiet Svoboda är ett
              av de partierna. I dag tillhör vice premiärministern, jordbruksministern,
              miljöministern och den tillförordnade försvarsministern detta
              högerextrema parti.
            </seg>
            <seg n="43fa0290">
              Carl Bildt sade tidigare att Ukraina på denna punkt inte skiljer
              sig från andra europeiska länder. Jo, det gör Ukraina. Man kan
              titta på Svobodas systerpartier runt om i Europa. Det är inget
              av dem som sitter i regeringsställning. Inget parti av den här
              kalibern har samma politiska inflytande.
            </seg>
            <seg n="ace5b009">
              Därför skulle jag ändå vilja ställa en fråga, utrikesministern.
              När nu EU går in med ett fördjupat politiskt samarbete med den
              nya regeringen i Ukraina och när man går in med ett kraftigt ökat
              ekonomiskt stöd, hur ska man hantera det faktum att fyra regeringsmedlemmar
              tillhör partiet Svoboda? På vilket sätt kommer de att hanteras
              i den fortsatta dialogen mellan EU och den nya regeringen?
            </seg>
          </u>
          <note type="speaker" n="48cad013">
            Anf. 70 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-32" n="d0e19ba2">
            <seg n="1bd4f457">
              Herr talman! Jag noterar med tillfredsställelse det som Hans
              Linde har att säga om den grundläggande enighet som vi har i vår
              hantering av denna kris. Det är viktigt att säga, även om det
              finns punkter där vi har avvikande bedömningar.
            </seg>
            <seg n="02d1d0ed">
              Det är riktigt att den ukrainska regeringen har en mycket bred
              bas. Vice premiärministern är av judisk härkomst, om jag inte
              missminner mig, och jag tror att det finns två sådana. Även det
              illustrerar bredden i den nationella basen i den ukrainska regeringen.
              Det är en mycket bred samlingsregering som är född ur raseriet
              över det som inträffade under president Janukovytj.
            </seg>
            <seg n="ee34ecbe">
              När vi sluter ett associeringsavtal, som jag hoppas att vi kommer
              att göra inom kort, kommer detta att innehålla politiska bestämmelser.
              Det finns också åtaganden som Ukraina liksom andra länder har
              när det gäller skyddet av de demokratiska fri- och rättigheterna.
              Det gäller Europarådet och Europadomstolen för skydd av dessa.
            </seg>
            <seg n="2cd6f0a4">
              Det är klart att vi kommer att vara lika vaksamma på dessa frågor
              gentemot Ukraina som vi är gentemot andra länder när det gäller
              att leva upp till de åtaganden som landet har i dessa synnerligen
              viktiga hänseenden, där vi nog trots allt bedömer att förutsättningarna
              för att kunna leva upp till detta faktiskt har förbättrats genom
              de förändringar som nu har skett.
            </seg>
          </u>
          <note type="speaker" n="83e62058">
            Anf. 71 HANS LINDE (V):
          </note>
          <u who="Q1581082" xml:id="i-8bf25e1616aa71aa-1" n="26785164">
            <seg n="d7ed2ec6">
              Herr talman! Jag är trots allt ganska förvånad över hur Carl
              Bildt har hanterat den typ av frågor som utrikesministern får
              i dag här i kammaren och som han har fått i medierna gång på gång.
              Varför är det så svårt att lyfta fram problemen med ett parti
              som Svoboda? Deras värderingar ligger långt ifrån i alla fall
              de flesta riksdagsledamöters i denna kammare.
            </seg>
            <seg n="426f8760">
              Det är sant att det finns mycket propaganda. Men vi kan konstatera
              vad svenska Expo, som knappast är ett organ för den ryska regimen,
              säger om Svoboda. Så här skriver till exempel Expo om Svoboda:
            </seg>
            <seg n="a5818f6a">
              På 23 år har Svoboda tagit sig från den politiska marginalen
              till regeringen. Namnet är bytt. Symboler med uppenbara kopplingar
              till nazismen är borta. Men idéerna är desamma.
            </seg>
            <seg n="808ea552">
              Tidigare sade Carl Bildt att han bedömde att den nya ukrainska
              regeringen var övertygade demokrater. Gäller det också de fyra
              ministrar som tillhör Svoboda?
            </seg>
          </u>
          <note type="speaker" n="0fca7b16">
            Anf. 72 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-33" n="d0e19ba2">
            <seg n="54448aac">
              Herr talman! Det är inte min uppgift att recensera partier och
              deras historia i alla detaljer i alla länder, inte heller enskilda
              personer som jag inte känner. Det ska jag inte ge mig in på. Men
              jag ska absolut recensera och ställa krav på politik.
            </seg>
            <seg n="163015f7">
              Jag känner ett antal av ledamöterna i Ukrainas regering. Dem
              uttalar jag mig gärna och med stor tydlighet om. De tillhör de
              ledande personerna i det som nu är det nya Ukraina.
            </seg>
            <seg n="36c0013c">
              Jag är också mycket tydlig när det gäller den politik som jag
              vet att Ukrainas regering har uttalat sig för och som jag utgår
              från att de kommer att föra. Det är den enda rimliga basen för
              politik.
            </seg>
            <seg n="94f7f163">
              Jag är mycket väl medveten om – förmodligen mer än de flesta
              – olika tragiska, brutala och hemska skeden i den ukrainska politiken
              och de spår som detta har satt även i den moderna tiden. Men i
              den europeiska modellen ingår att vi ställer tydliga krav på demokratiska
              fri- och rättigheter. Och som jag sade: Jag tror att Ukrainas
              förutsättningar nu, efter de förändringar som har skett, att leva
              upp till dessa krav faktiskt är bättre än vad de var tidigare.
            </seg>
          </u>
          <note type="speaker" n="d348680f">
            Anf. 73 DÉSIRÉE PETHRUS (KD):
          </note>
          <u who="Q4972645" xml:id="i-1ac0b2be09889af9-0" n="a1acd9e0">
            <seg n="3260cebd">
              Herr talman! Jag tycker att det är viktigt, efter det som har
              varit uppe här, att säga att EU tydligt har uttalat att Ukraina
              måste förbättra skyddet för minoriteter. Det har varit mycket
              tydligt, och det står Sverige och även alliansregeringen bakom.
            </seg>
            <seg n="198a82fb">
              Jag skulle här i dag vilja betona att EU ska vara en tydlig och
              stark röst för EU:s värderingar framöver. Men just nu har vi hotet
              från Ryssland, som är den stora frågan i dag, som jag ser det.
            </seg>
            <seg n="e07c3224">
              Sedan Lissabonfördraget kom på plats 2009 har EU utrikestjänst.
              Den vill vi nu ska bli tydlig. Den ska ta för sig i utrikespolitiken.
              Vi vill visa på diplomatins väg, eftersom samarbete mellan länder
              bygger vår säkerhet.
            </seg>
            <seg n="3e1d918f">
              Det är just säkerhetspolitiken som jag skulle vilja komma in
              på, eftersom Ryssland verkar ha en helt annan syn på hur man bygger
              säkerhet. Nu visar Ryssland att man inte vill gå samarbetets och
              diplomatins väg.
            </seg>
            <seg n="4e2cbde5">
              Långsiktigt är min fråga: Vilka konsekvenser tror utrikesministern
              att detta kan få för hur EU:s ledarskap diskuterar frågan om säkerhet
              och samarbete och säkerheten i vårt närområde? Vilka säkerhetspolitiska
              frågor måste upp på agendan som kanske har legat lite i bakgrunden?
            </seg>
          </u>
          <note type="speaker" n="8cbc72d9">
            Anf. 74 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-34" n="d0e19ba2">
            <seg n="6f346af7">
              Herr talman! Låt mig först vad gäller minoritetsskydd säga: Det
              är viktigt. Den fråga som vi har engagerat oss mycket i vad gäller
              minoritetsskydd i Ukraina är framför allt Krimtatarernas situation.
              Den har varit föremål för internationellt engagemang under lång
              tid. Frågan är förvisso inte löst. Den är nu inne i ett ännu mer
              akut skede genom situationen på Krim, och jag hoppas att den också
              är föremål för kammarens uppmärksamhet.
            </seg>
            <seg n="5b3a4ee0">
              De vidare frågor som Désirée Pethrus ställer är synnerligen bra.
              Jag tror att det är för tidigt att ha fullständiga svar på dem,
              men den diskussionen måste komma. Och den ska vi föra med viss
              utförlighet och gärna också med viss tydlighet. Den får gärna
              kanske ta lite tid, för det här kan leda till rätt omfattande
              slutsatser.
            </seg>
            <seg n="5d9ff0d8">
              Jag finner själv att det, efter det som har inträffat, är svårt
              att beskriva Ryssland i termer av en strategisk partner till Europeiska
              unionen. Det är den officiella beteckning som vi har haft hitintills.
              Jag tycker inte, för att uttrycka mig försiktigt, att den ligger
              riktigt rätt i munnen efter det som vi har upplevt under de senaste
              dagarna.
            </seg>
          </u>
          <note type="speaker" n="36e25bb1">
            Anf. 75 DÉSIRÉE PETHRUS (KD):
          </note>
          <u who="Q4972645" xml:id="i-1ac0b2be09889af9-1" n="a1acd9e0">
            <seg n="a4796ceb">
              Herr talman! Tack, utrikesministern, för det! Vi är överens om
              minoritetsskyddet – det tycker jag är väldigt bra – och att det
              förmodligen behövs en ny säkerhetspolitisk agenda i EU.
            </seg>
            <seg n="81d6d6db">
              En fråga som kommer upp på mötet på måndag gäller energidiplomati.
              Det är kanske ett nytt begrepp. Jag vet inte om jag har hört talas
              om det tidigare. Men det gäller just det här med energiberoende.
              Det är en del av säkerhetspolitiken. Hur kan vi, så att säga,
              skydda våra befolkningar? Vi är 500 miljoner inom EU, och vi i
              Sverige är där 9 miljoner.
            </seg>
            <seg n="8366af11">
              Hur kan man få en större säkerhetspolitisk diskussion om just
              energiberoende? Vilken väg anser utrikesministern att vi bör gå
              när det gäller det?
            </seg>
          </u>
          <note type="speaker" n="bee522fc">
            Anf. 76 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-35" n="d0e19ba2">
            <seg n="5f1a67e9">
              Herr talman! Jag tror att vi kommer att ha en diskussion angående
              fokusering på försörjningssäkerhet. I det sammanhanget är betoningen
              framför allt på beroendet av gasleveranser via pipeline. Det berör
              inte Sverige i någon större utsträckning.
            </seg>
            <seg n="6f8ad7f8">
              Men vi har anledning att vidga detta. Energipolitiken har många
              dimensioner. Klimatpolitiken kommer in i detta. Också av andra
              skäl företräder vi ståndpunkten att en övergång till mer av förnybara
              energikällor har betydande fördelar också utifrån de försörjningsperspektiv
              som kanske dominerar den omedelbara debatten med anledning av
              krisen just nu.
            </seg>
          </u>
          <note type="speaker" n="978f8bd9">
            Anf. 77 HANS WALLMARK (M):
          </note>
          <u who="Q5650816" xml:id="i-4fab516380d53062-0" n="56687578">
            <seg n="1c400bb6">
              Herr talman! Jag tror precis som utrikesministern att det är
              viktigt att visa ett starkt stöd för Ukraina i detta läge, nu
              och framgent, på samma sätt som det har visats stöd för de frihetskrafter
              som har funnits i Ukraina.
            </seg>
            <seg n="ff6f91a8">
              Herr talman! För ett par dagar sedan var jag tillsammans med
              mina politiska familjemedlemmar i min europeiska familj på kongress
              i Dublin. Där var bland andra Klytjko från Ukraina och även Tymosjenko.
              Tymosjenko nämnde namnen på några få personer och uttryckte ett
              tack för de insatser som de hade gjort. Walburga Habsburg Douglas
              från Sverige var en av dem, för hon hade verkligen kämpat för
              att få ut Tymosjenko ur fängelset. Carl Bildt var en annan person
              som Tymosjenko nämnde, eftersom hans twittrande håller Ryssland
              vaket. Jag tror att vi behöver den här typen av åtgärder.
            </seg>
            <seg n="8e377b0f">
              Jag träffade även ryska politiska företrädare där. De påminde
              om – och det är något som har saknats under den timma som vi har
              haft nu – att det också finns ryssar som är emot det som nu sker.
              Det finns ryssar som är för fred. Det är viktigt att vi uppmärksammar
              att de finns och att det finns den typen av krafter i Ryssland.
            </seg>
            <seg n="66edbc0a">
              Det pågår en propagandaoffensiv av rätt hårt slag. Den riktar
              sig inte bara mot Ukraina. Vi kan se att den även är riktad mot
              andra länder, Moldavien till exempel. Vi ser också hur våra baltiska
              vänner uttrycker oro för konsekvenserna av den här propagandaoffensiven.
            </seg>
            <seg n="95d1bb3e">
              Kerstin Lundgren tog upp det här med Georgien 2008 och kanske
              bristen på fasthet och långsiktighet, som konsekvensen av vad
              man gjorde i Georgien 2008. Utrikesministern var själv inne på
              det, nämligen att det gäller att nu vara mycket tydlig. Jag utgår
              från att EU:s utrikesministrar kommer att vara det på måndag,
              som en konsekvens om den illegala folkomröstningen genomförs.
            </seg>
            <seg n="d52f587b">
              Avslutningsvis, herr talman! Det finns en stor verktygslåda med
              saker man kan göra på måndag om det värsta skulle inträffa. Jag
              skulle bara för egen del vilja peka på att en sak skulle kunna
              vara ett europeiskt vapenembargo mot den ryska federationen.
            </seg>
          </u>
          <note type="speaker" n="ae1b4693">
            Anf. 78 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-36" n="d0e19ba2">
            <seg n="45fe853c">
              Herr talman! Detta håller jag självfallet med om. Ett vapenembargo
              borde självfallet införas vad gäller leveranser från Europeiska
              unionens länder till Ryssland.
            </seg>
            <seg n="16bc9ccd">
              Men låt mig ta tillfället i akt att säga något, eftersom Hans
              Wallmark nämner Ryssland. Vi ska inte glömma bort en sak. Vi är
              ett land som, om vi går tillbaka i tiden, har haft mycket stora
              förhoppningar och förväntningar på utvecklingen i Ryssland. Det
              gäller inte minst mig själv. Jag minns relativt prominenta företrädare
              för denna kammare som i inledningen av min tid som utrikesminister
              anklagade mig för att vara alltför mjuk, alltför optimistisk och
              alltför förstående för den ryska utvecklingen.
            </seg>
            <seg n="8f815aad">
              Jag tycker att det var rätt att vara förhoppningsfull i fråga
              om Ryssland, för det landets utveckling är så viktig. Jag tycker
              som Hans Wallmark. Vi ska inte heller i detta skede glömma att
              Ryssland är 140 miljoner människor och inte bara en. Det har växt
              fram en modernisering i det ryska samhället. Och det finns – det
              vet vi – väldigt många i detta ryska samhälle som känner en akut
              olust, för att uttrycka saken försiktigt, över det som nu sker.
            </seg>
            <seg n="255bcd99">
              Det är viktigt att vi fortsätter att bygga broar inte bara till
              de individerna utan också till det Ryssland som vi hoppas ska
              växa fram och som ska göra det motiverat att vi en gång hade de
              höga förhoppningar och de stora förväntningar som vi hade på detta
              lands omvandling.
            </seg>
          </u>
          <note type="speaker" n="7810ec89">
            Anf. 79 HANS WALLMARK (M):
          </note>
          <u who="Q5650816" xml:id="i-4fab516380d53062-1" n="56687578">
            <seg n="cf56e48c">
              Herr talman! Ja, precis, och det gör att det finns all anledning
              att just fundera på tonaliteten och exakt vilka verktyg man ska
              använda på måndag, om det värsta inträffar med den illegala folkomröstningen.
            </seg>
            <seg n="7d1e6de9">
              Jag tillhör dem som tror att ett handelsembargo som sådant egentligen
              inte är önskvärt. Jag tycker att det finns en styrka i det man
              upplever i till exempel Sveriges huvudstad, Helsingfors. Det är
              turistbussar med ryska turister. Det är bra att de är här och
              får se hur det ser ut och att påståendena om att det travar fascister
              på Europas gator jävas av hur det verkligen är.
            </seg>
            <seg n="0705e6ad">
              Däremot finns det annat man kan göra. Vapenembargot är just en
              sådan sak. Jag läste för tid sedan en bok som hade titeln Londongrad
              . Den handlar om oligarkers pengar som finns i London. Det finns
              också möjlighet att slå mot den typen av finansiella stora placeringar,
              som till exempel finns i den brittiska huvudstaden.
            </seg>
            <seg n="71184371">
              Det är finkalibrerade åtgärder som inte drabbar den breda allmänheten
              av ryssar, där det naturligtvis finns de som är för kriget men
              också de som är emot det.
            </seg>
          </u>
          <note type="speaker" n="a05078cb">
            Anf. 80 Utrikesminister CARL BILDT (M):
          </note>
          <u who="Q52922" xml:id="i-300135647b4d9f39-37" n="d0e19ba2">
            <seg n="25c4d1a2">
              Herr talman! Jag håller med om allt detta. Det kommer att bli
              viktigt, men det är inte alldeles lätt att kalibrera våra åtgärder
              gentemot Ryssland.
            </seg>
            <seg n="56c52164">
              Vi har anledning att upprätthålla kontaktkanaler, inte minst
              parlamentariskt. Annars finns det en risk att den ryska propagandan
              inom kort kommer att beskriva alla ledamöter i denna riksdag förmodligen
              som halvfascister och alldeles säkert som revanschister. Man ligger
              rätt nära det redan nu, ska jag säga. Den direkta kontakt som
              vi kan ha, trots konflikten och trots motsättningarna, är viktig
              för att kunna bemöta grovheten i väldigt mycket av den propaganda
              som vi i dag utsätts för.
            </seg>
          </u>
          <note n="6c62df4d">
            Överläggningen var härmed avslutad.
          </note>
          <note n="419ad5ab">
            12 § Aktuell debatt: Situationen i Ukraina
          </note>
          <note type="speaker" n="59161c29">
            Anf. 81 JULIA KRONLID (SD):
          </note>
          <u who="Q4959972" xml:id="i-0fe0e0a3ffef5b88-2" n="7fe9e90d">
            <seg n="fa19303a">
              Herr talman! Situationen i Ukraina och Rysslands agerande är
              en av de största kriserna i Europa på mycket lång tid. Detta kan
              också få säkerhetspolitiska konsekvenser i vårt närområde. Sverigedemokraterna
              tyckte därför att det var högst angeläget att situationen får
              debatteras och genomlysas i riksdagen.
            </seg>
            <seg n="07f38b7e">
              Jag vill börja med att uttrycka mitt djupa deltagande i sorgen
              över alla de människor som fick sätta livet till i de våldsamma
              sammandrabbningar som förekom på Majdan. Det gäller de demonstranter
              som föll offer för brutala skjutningar av krypskyttar men också
              exempelvis de poliser som dödades av extremister. All våldsanvändning
              som förekom på Majdan måste fördömas.
            </seg>
            <seg n="dec31ef5">
              Rysslands militära aggression gentemot Ukraina är oacceptabel
              och kränker Ukrainas suveränitet att självt avgöra sin framtid
              och inkräktar på dess territoriella integritet. Vi tycker samtidigt
              att det är en komplicerande omständighet att den nuvarande interimistiska
              presidenten i Kiev inte är folkvald. Det är oroande att det finns
              ett extremistiskt parti som Svoboda representerat i regeringen
              i Kiev, som vår utrikesminister märkligt nog inte vill ta avstånd
              från. Vi ställer oss kritiska till den språklagsändring vad gäller
              det ryska språket som den nya regeringen i Kiev tog initiativ
              till. Detta anser vi dock inte på något sätt legitimerar en militär
              aggression från Rysslands sida.
            </seg>
            <seg n="b53d892c">
              Krisen i Ukraina och de säkerhetspolitiska konsekvenser den kan
              medföra för vårt närområde har gjort att flera partier plötsligt
              blivit försvarsvänliga. Det är bra att fler partier än Sverigedemokraterna
              nu börjar inse behovet av ett existensförsvar, men jag hoppas
              att detta också kan ge avtryck i övriga partiers budget för försvaret
              och att det inte bara blir tomma ord.
            </seg>
          </u>
          <note type="speaker" n="5549bf71">
            Anf. 82 SOFIA ARKELSTEN (M):
          </note>
          <u who="Q4936454" xml:id="i-57b3407808d0359d-2" n="efcac18d">
            <seg n="fc0cc382">
              Herr talman! Till att börja med vill jag tacka för informationen
              från regeringen som vi nyss fått i kammaren.
            </seg>
            <seg n="9aa110b0">
              Utrikesminister Carl Bildt har redogjort för händelseförloppet
              och för regeringens ståndpunkt när det gäller situationen i Ukraina,
              som vi ska debattera i dag. Möjligen kommer debatten snarare att
              handla om det ryska beteendet i Ukraina. Det blir nog inte så
              himla mycket debatt eftersom vi har en så stor samsyn i Sveriges
              riksdag i frågan. Det är en rörlig situation. Vi följer den dag
              för dag, timme för timme – och det råder en stor samsyn.
            </seg>
            <seg n="5d83c6aa">
              Ukraina ska ha möjlighet att utvecklas självständigt och demokratiskt.
              Ekonomin måste moderniseras. Ukraina har stor betydelse för säkerheten
              och stabiliteten i hela Europa.
            </seg>
            <seg n="30788222">
              Fru talman! Utrikesministern har föredömligt redogjort för förloppet.
              Ukraina och EU förhandlade. Den politiska konflikten utvecklades
              både i och omkring Ukraina när Ryssland i slutet av sommaren förra
              året inledde olika åtgärder för att förhindra ett avtal mellan
              Ukraina och Europeiska unionen.
            </seg>
            <seg n="7d323604">
              Majdanrörelsen växte fram. Den mycket allvarliga situationen
              med de tragiska händelserna 19–21 februari i Kiev med många dödade
              var något som vi alla följde. När utrikesdeklarationen presenterades
              i kammaren den 19 februari diskuterades situationen så som den
              såg ut just då. Igen var det en mycket stor samsyn, och jag är
              glad för det.
            </seg>
            <seg n="a0f80249">
              Sedan dess har det hänt en del. Utrikesministrarna möttes den
              20 februari. EU försökte nå den överenskommelse som nämndes. Den
              uppnåddes. Säkerhetsstyrkorna skulle dras tillbaka, Majdans självförsvarsstyrkor
              skulle avväpnas, amnesti införas, en ny bred regering skulle inrättas,
              en återgång till konstitutionen från 2004 med löfte om en författningsrevision
              och presidentval senare i år skulle ske.
            </seg>
            <seg n="b6a0e396">
              Sedan tog det fart. Majdanrörelsen var inte nöjd. Vi har fått
              berättat för oss hur president Janukovytj lämnade sin post genom
              att fly. Regimen kollapsade helt enkelt efter det.
            </seg>
            <seg n="f6db8588">
              Den nya situationen utan ledarskap stabiliserades snabbt, och
              en ny premiärminister valdes. Arsenij Jatsenjuk hade ett stort
              stöd, även från förre presidenten Janukovytjs parti. Det är viktigt
              att konstatera att det är en legitim ledning på plats i Kiev.
              Däremot hade Ryssland en annan uppfattning om detta och kommunicerade
              en annan bild genom officiella kanaler och statsägda medier.
            </seg>
            <seg n="7f371f70">
              Fru talman! Denna konflikt präglas av propaganda och av kommunikationsbataljer.
              Det handlar om bildsättning och beskrivningar som skiljer sig
              mycket åt. Tonläget från Ryssland var högt och är fortfarande
              högt. Vi har redan kommenterat detta i dag. Därefter förändrades
              situationen på Krim. Ryska militärer intog det lokala parlamentet
              och andra officiella byggnader. De tog kontroll över Krim.
            </seg>
            <seg n="d39aefa9">
              Fru talman! Ukraina måste självt få välja sin väg. Det som sker
              nu strider mot folkrätten. Vi är i ett skeende som är svårt att
              förutsäga. Några viktiga principer behöver vi däremot lyfta upp.
              En är att regeringen i Kiev är legitim. Det är också EU:s ståndpunkt.
              Jatsenjuk deltog vid det extrainsatta mötet med Europeiska rådet.
              EU ger fullt stöd till den nya ukrainska regeringen. Där finns
              legitimitet – till skillnad från den politiska charaden som pågår
              i regionparlamentet på Krim, där den nya ledaren kommer från ett
              proryskt parti med stöd från ungefär 4 procent av de röstande.
              Där genomfördes en konstitutionsvidrig självständighetsförklaring
              den 11 mars. Dessutom ska det i helgen vara en folkomröstning
              på Krim, där för övrigt valmöjligheterna är mycket begränsade.
              Det finns ingen möjlighet att välja ett alternativ i folkomröstningen
              som innebär att återgå till hur det var nyss.
            </seg>
            <seg n="8cf4aa46">
              Det är oroande om Ryssland kommer att driva sin doktrin att de
              har rätt att skydda rysktalande i andra länder med militär makt.
              Det är oacceptabelt enligt folkrätten och grundläggande principer
              för fred och samarbete i Europa. När EU:s utrikesministrar möttes
              den 3 mars konstaterades att detta var acts of aggression – akter
              av aggression, fritt översatt – från Rysslands sida. De bryter
              mot FN-stadgan och en hel rad andra åtaganden som Ryssland har
              gjort, Budapestavtalet från 1994 samt det bilaterala avtalet mellan
              Ryssland och Ukraina från 1997.
            </seg>
            <seg n="5ddc8fdc">
              Nu pågår två parallella spår. Det är dels sanktioner mot Ryssland,
              dels ett stöttande av den ukrainska ekonomin. Min bild är att
              båda spåren behövs. Det är viktigt att EU är beslutsamt och genomför
              det som utfästs. Kommissionen har presenterat ett stödpaket om
              ungefär 100 miljarder kronor, möjligen lite till, över de närmaste
              sju åren. Till det kommer IMF-programmet, och det kommer att vara
              viktigt framöver.
            </seg>
            <seg n="5f574f65">
              På måndag träffas utrikesministrarna igen. Efter det mötet vet
              vi mer.
            </seg>
          </u>
          <note type="speaker" n="d9e6a62f">
            Anf. 83 URBAN AHLIN (S):
          </note>
          <u who="Q3369220" xml:id="i-85ca840f80c632dd-2" n="b402ebe2">
            <seg n="d1c387b0">
              Fru talman! Redan när regeringen tillsammans med den polska regeringen
              lanserade östliga partnerskapet meddelade vi socialdemokrater
              att vi tyckte att det var ett välkommet initiativ. Vi menade att
              det var oerhört betydelsefullt att Europeiska unionen sträckte
              ut en hand till de länder som finns i det gemensamma grannskapet
              mellan Ryska federationen och Europeiska unionen. Vi tror på att
              demokrati, mänskliga rättigheter, antikorruptionsarbete och rättssäkerhet
              är en framgångsmedicin för länderna. Om dessa länder skulle anamma
              dessa idéer och värderingar skulle våra liv vara tryggare, Europeiska
              unionen vara tryggare, vi skulle få en ökad handel, och det skulle
              vara till fördel för alla – Europeiska unionen och Ryska federationen.
            </seg>
            <seg n="9fd7a2b9">
              Östliga partnerskapet ska inte utvecklas till att vara något
              slags dragkamp mellan Europeiska unionen och Ryska federationen.
              Jag har sett mängder av tidningsartiklar om att man antingen tillhör
              Ryssland eller tillhör Europeiska unionen. Ingenting kan vara
              mer felaktigt.
            </seg>
            <seg n="37659f82">
              Ukraina ligger där det ligger, och framtiden för Ukraina är naturligtvis
              att ha bra relationer med Europeiska unionen, gärna för min del
              vara med i Europeiska unionen, och samtidigt naturligtvis ha bra
              relationer med Ryssland. Alla länder tjänar på att ha bra relationer
              med sina närmaste grannländer. Det är så välstånd, trygghet och
              säkerhet byggs. Det gäller naturligtvis också för Ukraina.
            </seg>
            <seg n="1365b5f0">
              Vi socialdemokrater ser med bestörtning på hur Ryssland har agerat
              gentemot de ukrainska önskemålen att få komma närmare Europeiska
              unionen. Det råder inget som helst tvivel om att vad Ryska federationen
              har gjort genom att ha trupper på Krim är att folkrättsligt beteckna
              som en aggression eller, om man så vill, en invasion. Genom detta
              har Ryssland kränkt mängder av internationella avtal och åtaganden
              som stipulerar att man ska respektera andra länders territorium
              och integritet.
            </seg>
            <seg n="e88f5df4">
              Låt mig gärna nämna speciellt ett avtal, nämligen det så kallade
              Budapestavtalet. Man kom överens om att avlägsna kärnvapen som
              fanns på Ukrainas territorium och föra över dem till Ryska federationen.
              I samband med det lovade länder som Storbritannien, Frankrike,
              USA och Ryssland att om bara Ukraina gav upp sina kärnvapen skulle
              man respektera Ukrainas territoriella integritet.
            </seg>
            <seg n="183fa188">
              Detta avtal har ryssarna helt flagrant brutit. Det ska naturligtvis
              kraftfullt fördömas.
            </seg>
            <seg n="0807ba16">
              Vi från Socialdemokraternas sida vill vara tydliga med att vi
              ställer många krav på Ryssland och Ryska federationen att dra
              tillbaka sina trupper, inleda en diplomatisk förhandling och försöka
              att komma till en lösning på konflikten. Men vi har inte varit
              kravlösa när det gäller relationen till den ukrainska regeringen.
              Vi var tidigt ute med att påpeka att också Ukrainas regering har
              ett ansvar för att vara inkluderande. Med det har vi menat att
              den ukrainska regeringen måste representera hela den ukrainska
              befolkningen, också den ryskspråkiga delen, också krimtatarer
              och så vidare.
            </seg>
            <seg n="87f9c4c1">
              Tyvärr ser vi att det finns partier, till exempel Svoboda, och
              även andra som står betydligt längre till höger än vad Svoboda
              gör, växa fram i Öst-, Central- och Västeuropa med ett främlingsfientligt
              budskap och ett nationalistiskt extremistiskt budskap.
            </seg>
            <seg n="2a01e59c">
              När vi säger att den ukrainska regeringen ska vara inkluderande
              betyder det att man inte ska exkludera andra. Det är ett viktigt
              besked till den ukrainska regeringen. Man måste se till att bredda
              sin regering och försöka få med personer från krimtatarerna och
              den ryskspråkiga befolkningen. Det är endast på det sättet som
              man kan få den legitimitet som framöver kommer att behövas för
              att genomföra de reformer som krävs i Ukraina för att Ukraina
              inte ska hamna i en ekonomisk kollaps.
            </seg>
            <seg n="d5eedf16">
              Europeiska unionen kan nu göra massor. Vi kan stödja Ukraina
              med ekonomiska resurser via Europeiska utvecklingsbanken och Europeiska
              unionen men också genom IMF. Ingen tjänar på att den ukrainska
              ekonomin fullständigt kollapsar, varken Ryssland eller Europeiska
              unionen. Det är dock väsentligt att Europeiska unionen inte bara
              ser till att föra över pengar till Ukraina som sedan används för
              att betala gamla gasräkningar till Ryssland. Pengarna måste naturligtvis
              i allt väsentligt användas till att bygga upp den institutionella
              grund som krävs för att Ukraina ska kunna bli ett land där man
              värnar mänskliga rättigheter och demokrati och där det råder rättssäkerhet
              och korruption bekämpas. Där har EU en fantastisk uppgift.
            </seg>
            <seg n="cf1acc4c">
              Men det saknas fortfarande en sak, och det är att Europeiska
              unionen ännu inte har meddelat länderna i det östra grannskapet
              att den dag de uppfyller alla de kriterier som kan ställas på
              de länder som vill bli medlemmar av Europeiska unionen har de
              en möjlighet att söka medlemskap och bli medlemmar. Den attraktionskraften,
              att kunna bli medlem av Europeiska unionen, har omvandlat hela
              Centraleuropa. Länder har reformerats, de har genomfört minoritetslagstiftning
              och annat för att kunna vara med i Europeiska unionen. Den attraktiviteten
              och den kraften ska vi inte underskatta. Jag tror att den behövs
              för att de här länderna verkligen ska orka gå igenom det enorma
              reformarbete som nu väntar.
            </seg>
            <seg n="a633b6e0">
              EU borde ge ett klart besked: Europeiska unionens dörrar står
              öppna för alla europeiska länder som uppfyller de krav och de
              kriterier som ställs.
            </seg>
          </u>
          <note type="speaker" n="b6832456">
            Anf. 84 BODIL CEBALLOS (MP):
          </note>
          <u who="unknown" xml:id="i-dd6e09d9e2d279c0-2" n="b11b17c5">
            <seg n="cd9bd41b">
              Fru talman! Jag vill börja med att ta starkt avstånd från Rysslands
              agerande. Det finns ingenting som rättfärdigar en rysk militär
              närvaro på Krimhalvön. Det finns inget stöd i folkrätten för Ryssland
              att hänvisa till. Det är vi alla överens om. Det enda den militära
              närvaron tjänar till är att provocera, och den stärker de allra
              mest högerextrema krafterna i landet i en redan alltför spänd
              situation i Ukraina som helhet. Det vinner ingen på, inte heller
              Ryssland.
            </seg>
            <seg n="c684519a">
              Bildt sade här tidigare att om vi låter våld segra kommer mer
              våld. Därför är det så viktigt att vi förebygger i stället för
              att vi åtgärdar i efterhand.
            </seg>
            <seg n="e566c07b">
              För att verkligen förstå vad som händer i Ukraina behöver vi
              vara på plats, samtala med människor i landet, med alla sidor
              i konflikten. Få av oss i Sverige, i EU eller i Ryssland för den
              delen har haft den möjligheten, och risken är därför att vår bild
              blir väldigt svart eller vit beroende på mediernas rapportering
              – pro- eller anti-Ryssland. Verkligheten brukar befinna sig någonstans
              i en gråskala däremellan. Det är därför bra att den svenska ambassadören
              har rest till Krim för att bilda sig en uppfattning om situationen
              där.
            </seg>
            <seg n="9797a7f8">
              I Sverige har medierapporteringen blivit lite mer nyanserad efter
              hand som konflikten har pågått. I första skedet utgick den i princip
              från Carl Bildts uppfattningar via Twitter. Vi har precis fått
              höra att det just är det som håller Ryssland vaket. Men frågan
              är om vi vill att det ska hålla Ryssland så vaket.
            </seg>
            <seg n="177bfb21">
              Bildts uttalanden har inte alltid varit ett under av diplomati
              och kan snarare ha bidragit till att provocera mer. Och tyvärr
              har han inte varit ensam om att inte tänka sig för innan man tryckt
              på Twitterknappen. Jag såg ett Twittermeddelande från Urban Ahlin
              som inte var roligt. Medborgarna i Ukraina har mer nytta av medling
              än av provokation mot Putin. Jag tycker att det är bra att vi
              har Jan Eliasson på plats i Ukraina. Där har vi faktiskt en som
              kan medla.
            </seg>
            <seg n="ca47e5ba">
              Som så många gånger förr har fredliga demonstrationer övergått
              i våld och därefter ännu mer våld. Som det sades tidigare: Våld
              föder våld. Det vet vi sedan länge. Många bedömare, också Carl
              Bildt, sade sig ha blivit överraskade över den snabba händelseutvecklingen
              i Ukraina. Men jag undrar om det verkligen kom som en överraskning.
              En militär operation av det här slaget måste ha planerats veckor
              i förväg. Det har varit tydligt sedan många år hur Ryssland ser
              på länderna i sitt närområde. Borde inte EU ha förstått att närmandet
              till väst och det klara stödet vid demonstrationerna skulle leda
              till att Ryssland agerade?
            </seg>
            <seg n="506bb873">
              På sätt och vis har det här blivit en dragkamp om inflytande
              över länder och råvaror. Det börjar kännas alltmer som en form
              av ställningskrig mellan öst och väst än en gång där Ukraina,
              dess politiker och medborgare hamnar som pjäser i ett spel. Vissa
              av EU-ländernas egna intressen av fortsatt handel, olja, gas etcetera
              skymmer sikten för klara ställningstaganden när det gäller typ
              av sanktioner då brott mot folkrätt sker. Och det är inte första
              gången.
            </seg>
            <seg n="7c82e53f">
              Det som skulle behövas är, tror vi, någon form av trepartssamarbete.
              Det kommer alla att vinna på.
            </seg>
            <seg n="00daa241">
              Fru talman! Jag vill att vårt fokus ska vara på de människor
              som bor i Ukraina och på hur de vill se framtiden. Det stöd som
              EU ger måste utgå från medborgarnas behov i första hand, inte
              från vårt behov av råvaror och handel.
            </seg>
            <seg n="fee27bf5">
              I ett medieinslag efter det att Janukovytj lagt benen på ryggen
              och gett sig av intervjuades två personer från Majdan. De var
              oroliga och sade något i stil med: Vi vet inte om det var det
              här vi demonstrerade för." Självklart finns det en oro bland de
              fredliga demonstranter som under så lång tid demonstrerat för
              ett närmande till oss i väst när högerextrema krafter som Högra
              sektorn tar sig allt större plats. Det likaledes främlingsfientliga
              Svoboda, som vi har talat rätt så mycket om under dagen, har fyra
              ministrar i den nya regeringen. Det oroar också mig.
            </seg>
            <seg n="dc1621ec">
              Det är första gången sedan Francotiden som vi har klart högerextrema
              ministrar i en regering i Europa. Dessutom har Svoboda kontrollen
              över en del av den statliga våldsapparaten – försvarsministeriet,
              riksåklagarämbetet och nationella säkerhetsrådet. Det är ett parti
              som har blivit uteslutet från alliansen av europeiska nationella
              rörelser som Jobbik och Front National ingår i. Det är inte vilka
              som helst som vi har att göra med, och det är oroande.
            </seg>
            <seg n="038b2716">
              Men det är självklart lika lite sant att alla på Krim vill tillhöra
              Ryssland som att alla som vill närma sig EU ingår i de högerextrema
              och rent nazistiska grupper som finns på plats men som ryska medier
              gärna framställer det som.
            </seg>
            <seg n="a1e96dfe">
              Det viktiga i det akuta läget nu är att ge Ukraina stort stöd
              att genomföra fria och rättvisa val, först presidentvalet den
              25 maj, så att alla medborgare får möjlighet att göra sin röst
              hörd, oavsett språkgrupp eller etnisk tillhörighet. Det är också
              viktigt att ett kommande parlament är lyhört och inte antar lagar
              som diskriminerar en viss språkgrupp eller ett visst folk. Det
              land som inte vill att en del av befolkningen ska vilja lämna
              måste garantera respekt för minoriteters identitet och kulturella
              rättigheter.
            </seg>
            <seg n="307df76e">
              Att konflikten i Ukraina har utvecklats på det sätt som skett
              är ett nederlag för diplomatin och en insiktsfull konflikthantering.
              Det EU borde göra är att skapa större kapacitet att förebygga
              att konflikter eskalerar till våld. Miljöpartiet föreslår att
              EU ska inrätta en civil fredskår. En sådan skulle vi ha behövt
              i det här läget.
            </seg>
          </u>
          <note type="speaker" n="79b36ed7">
            Anf. 85 FREDRIK MALM (FP):
          </note>
          <u who="Q3675520" xml:id="i-300135647b4d9f39-38" n="5955c557">
            <seg n="c6b597e0">
              Fru talman! Jag besökte Kiev förra veckan. Majdan var ett slagfält.
              Det fanns inte ens en sten på marken, allting var lera. Människor
              högg ved. Det fanns tält. I tälten kunde man få information om
              hur det gick för de människor som var sårade och som fick läkarvård
              utomlands. Överallt låg det blommor till minne av dem som blev
              dödade av Janukovytjs krypskyttar. Man satt på taken och sköt
              människor kallblodigt i huvudet.
            </seg>
            <seg n="719dd2f5">
              Det var stora bilder på människor som dödats. De två första som
              dog på Majdantorget var inte ens ukrainare. Den första var dissident
              från Vitryssland. Den andra var armenier, född i Nagorno-Karabach,
              som hade vuxit upp i Ukraina.
            </seg>
            <seg n="06fbbf49">
              Vad var det de ville på det här torget? Vad var det de ville?
            </seg>
            <seg n="40d2af03">
              Jo, de ville protestera mot en regering, en regim i Ukraina som
              låtit korruptionen fullständigt gå över styr. Många länder i världen
              är korrupta. Korruption finns där, och det finns korruption i
              Sverige också. Korruptionen under Janukovytjs styre i Ukraina
              hade gått fullständigt över styr. Det handlade om att plundra
              statskassan på miljarder och åter miljarder dollar och placera
              dem utomlands eller rigga olika typer av kontrakt och så vidare.
            </seg>
            <seg n="1b56524a">
              Till slut fick människor nog av detta. Människor protesterade.
              De ville välja en annan väg i Ukraina. Man ville välja att fördjupa
              relationerna med Europeiska unionen när deras ledare egenmäktigt
              valde att avbryta den processen.
            </seg>
            <seg n="1a33d240">
              När Ryssland nu agerar mot Ukraina innebär det att man vill stoppa
              ukrainarna från att själva välja den vägen. Man vill stoppa Ukraina
              från att fördjupa sina relationer med Europeiska unionen och att
              i framtiden möjligen kunna bli medlemmar.
            </seg>
            <seg n="81622d6d">
              Det är ett oprovocerat angrepp vi ser, fru talman. Det är en
              militär invasion i form av ett strategiskt överfall som sker i
              strid med internationell rätt. Vi har att göra med en starkt auktoritär
              regim i Moskva som gör detta med tydliga fascistiska förtecken.
              Man befinner sig i en expansionistisk fas där man kraftigt har
              förstärkt sin militär och där man provocerar fram konflikter med
              grannländer. Det finns historiska paralleller såväl till Hitler
              som till Stalin och deras agerande. I närtid finns det paralleller
              till Abchazien och Sydossetien.
            </seg>
            <seg n="f4cd319a">
              Men trots allt måste det ändå vara att betrakta som ett dramatiskt
              förändrat beteende från Rysslands sida. Det innebär att man underminerar
              säkerheten och stabiliteten, inte minst i Ukraina med tanke på
              att man ockuperar Krimhalvön. Man försöker också provocera fram
              oroligheter i andra delar av landet, nu senast i Donetsk. Det
              är klart att detta sänder ju en chockvåg av oro till andra länder
              runt om i Europa, framför allt i Östeuropa.
            </seg>
            <seg n="3cf00dff">
              Fru talman! Vad är då viktigt? Vilka lärdomar är viktiga för
              oss att dra av detta? Det första är förstås att det krävs en tydlig
              respons, och att denna respons måste samordnas mellan Europeiska
              unionen och USA. Precis som socialdemokraten Urban Ahlin tidigare
              nämnde måste det finnas ett medlemskapsperspektiv, vilket har
              saknats inom det östliga partnerskapet. Det krävs ett mycket starkt
              moraliskt, politiskt och även ekonomiskt stöd för Ukraina.
            </seg>
            <seg n="5fd06d76">
              Det andra är att det krävs en insikt om hur destruktivt det är
              för Europeiska unionen och våra möjligheter att stå upp för demokrati
              och mänskliga rättigheter, när länder är så pass beroende av sin
              energiförsörjning från Ryssland. Vi kan se detta i och med att
              manöverutrymmet för Angela Merkel nu är rätt så kraftigt beskuret.
              Tyskland valde att avveckla kärnkraften och i stället gå in i
              ett samarbete kring en gasledning, och där är man nu. Ska man
              då kräva tuffare sanktioner när det i praktiken kanske innebär
              att man själv drabbas av inställda gasleveranser? Det är klart
              att då tvekar många länder.
            </seg>
            <seg n="530d2f0a">
              Energiberoendet från Ryssland måste därför brytas. Det innebär
              att man inte bara kan se denna energiomställning och klimatomställning
              som en ekologisk fråga, utan man måste förstå att det i högsta
              grad också är en fråga om säkerhetspolitik. För Sveriges del innebär
              det givetvis att vi inte ska avveckla vår kärnkraft.
            </seg>
            <seg n="ee490a14">
              Det tredje är att detta visar vikten av ett Natomedlemskap och
              vikten av att kunna omfattas av det kollektiva försvaret, och
              det gör inte Ukraina. Därför är tröskeln lägre för Ryssland att
              agera på det sätt som man gör gentemot Ukraina jämfört med att
              agera mot ett Natoland.
            </seg>
            <seg n="e4cad138">
              Den rimliga slutsatsen från svensk sida är att vi också bör söka
              medlemskap i Nato. Vi i Folkpartiet har förespråkat detta under
              lång tid, och vi anser att behovet av en svensk Natoanslutning
              blir ännu tydligare när vi ser det agerande från rysk sida som
              vi nu ser.
            </seg>
            <seg n="83572aba">
              Det fjärde är att vi måste förstå att det kan finnas också svenskt
              territorium som påverkas i händelse av en annan konflikt, till
              exempel en konflikt mellan Ryssland och Baltikum. Det innebär
              att den militära strategiska betydelsen av framför allt Gotland
              då kommer att öka i betydelse. Det betyder att också Sverige måste
              ha en försvarsförmåga när det gäller Gotland. Detta är något som
              vi i vårt parti har tagit upp under en längre tid, och vi anser
              att det är glädjande att andra partier ansluter sig till detta
              i högre grad än tidigare.
            </seg>
            <seg n="0e68bc6c">
              Men, fru talman, det är viktigt att se skogen här och att inte
              förblindas av träden som står framför. Det viktigaste nu är att
              vi visar ett resolut starkt stöd för Ukraina, dess territoriella
              integritet och dess rätt att bygga sin demokrati.
            </seg>
          </u>
          <note type="speaker" n="7130fa1d">
            Anf. 86 KERSTIN LUNDGREN (C):
          </note>
          <u who="Q4964100" xml:id="i-ea2657fa773e4ca2-2" n="699954ea">
            <seg n="055eeadf">
              Fru talman! Ja, det östliga partnerskapet handlar ju om öppenhet,
              ett EU som är öppet för omvärlden, ett EU som ger möjlighet för
              alla stater som lever upp till Köpenhamnskriterierna att också
              bli medlemmar.
            </seg>
            <seg n="938955a5">
              Jag var i Ukraina för tio år sedan. Då diskuterade vi dessa frågor
              med ukrainska politiker. Jag står fast vid den hållningen. Det
              är viktigt. Det har funnits en stor samsyn i Sveriges riksdag
              kring det perspektivet.
            </seg>
            <seg n="4acf0947">
              Fru talman! Janukovytj valdes med ett uppdrag – som så många
              andra före honom – att närma Ukraina till EU. Det pågick länge,
              och det var nästan klart när Janukovytj vände på klacken, och
              medborgarna gick ut på gatorna till Majdan. De höll ut månad efter
              månad – iskalla och snöiga månader – fast ingen trodde att det
              skulle vara möjligt.
            </seg>
            <seg n="9fe906e7">
              Och det var inte bara Majdan och inte bara Kiev. Det var från
              stora delar av Ukraina som protesterna hördes. De fortsatte och
              de var fredliga ända tills de första dödsfallen inträffade på
              nyåret. Sedan eskalerade våldet som vi alla har fördömt.
            </seg>
            <seg n="3bca2fb5">
              Vi har försökt under lång tid att hitta lösningar och varit med
              för att hitta diplomatiska lösningar.
            </seg>
            <seg n="7d58cbff">
              Fru talman! Den 21 februari nåddes en överenskommelse. Då fick
              vi se – precis som vi har sett i en del andra sammanhang – hur
              man försökte att blockera politiska beslut. Talmannen flydde och
              lämnade parlamentet, och talmannen måste enligt ukrainsk konstitution
              skriva under beslut för att de ska gälla.
            </seg>
            <seg n="465a4915">
              Man valde en ny talman och röstade också igenom en förändring
              av konstitutionen enligt den överenskommelse som gällde från 21
              februari. Överenskommelsen skulle skrivas under av presidenten,
              vilket hade varit ett löfte. Men då valde också presidenten att
              lämna landet. I det läget var det nog många som undrade vad som
              skulle hända. Man stod utan president, utan talman och utan en
              regering eftersom de hade lämnat landet.
            </seg>
            <seg n="0dcf808b">
              Men då valde våra kolleger i det direktvalda ukrainska parlamentet
              med ledamöter från hela Ukraina att ta sitt ansvar. Och jag måste
              säga att jag tycker att de hanterade situationen mycket bra.
            </seg>
            <seg n="9c8eebbf">
              Man valde att ge talmannen uppdraget att vara agerande president,
              och man valde att utse en ny regering med stor samsyn. Även om
              Regionernas parti inte valde att gå med i regeringen var många
              av dem ändå stöttande. De har också signalerat att de ska delta
              i det kommande presidentvalet för att ge Ukraina en ny legitim
              statsledning.
            </seg>
            <seg n="73351339">
              Den ryska statsledningen valde en annan väg. Där valde presidenten
              och duman att ge klartecken till att sätta in militär kraft i
              hela Ukraina. Man valde till att börja med att invadera delar
              av Ukraina. Man hotar med att invadera inte bara hela Ukraina
              utan också områden bortom Ukraina.
            </seg>
            <seg n="f5cd851e">
              Det är i strid med Helsingforsavtalet, Budapestavtalet och folkrätten;
              det är alldeles entydigt. Som har sagts tidigare handlar Helsingforsavtalet
              om öppenhet och om att bygga säkerhet med transparens. Det sätt
              som Ryssland nu har hanterat Budapestavtalet och tiden sedan dess
              på är allvarligt. När man nu vänder blad står vi inför en helt
              ny situation, och det är naturligtvis allvarligt.
            </seg>
            <seg n="196d6b2a">
              Det är tydligt att Ryssland manipulerar, och vi ser ett kraftigt
              propagandakrig. Folkomröstningen under ockupation, som med all
              säkerhet kommer att äga rum på söndag som det nu ser ut, saknar
              grund i internationell rätt. Det är viktigt att EU nu förmår att
              agera enat för Ukraina, för fred, frihet och säkerhet i Europa.
              Det krävs stöd från EU, och det krävs stöd även för de krafter
              i Ryssland som vill hålla fast vid ett öppet Europa – de finns.
            </seg>
            <seg n="b307c06e">
              Den 25 maj när Ukraina ska hålla sitt presidentval, fru talman,
              blir det ett viktigt steg på vägen till en ny ordning i Ukraina.
              Det är vitalt att EU, vi alla, är där och bidrar till att säkra
              och stödja en process fram till det valet, som garanterar legitimitet
              i Ukraina.
            </seg>
          </u>
          <note type="speaker" n="25ff88b4">
            Anf. 87 JULIA KRONLID (SD):
          </note>
          <u who="Q4959972" xml:id="i-0fe0e0a3ffef5b88-3" n="7fe9e90d">
            <seg n="5947332a">
              Fru talman! Jag vill börja med att uttrycka min oro – jag tror
              att vi är eniga om den i denna kammare – över Rysslands agerande.
              Som jag nämnde i min inledning anser jag inte att Rysslands motiv
              till ett ingripande är försvarbara. Om man nu vill skydda den
              rysktalande befolkningen finns det mycket bättre vägar att gå
              än att ge mandat till ett militärt ingripande i Ukraina och med
              militärmakt ta kontrollen över Krimhalvön.
            </seg>
            <seg n="b1e07971">
              På Krimhalvön är dessutom inte de rysktalande någon utsatt minoritet,
              utan de är i majoritet. Är det några som är i minoritet på Krimhalvön
              är det krimtatarerna.
            </seg>
            <seg n="0cd5cff8">
              Ryssland har inget folkrättsligt mandat att inkräkta på Ukrainas
              suveränitet och territoriella integritet. Även om det, som jag
              tidigare nämnt, finns fog för kritik mot den nya regeringen i
              Kiev är det ju inte så att den rysktalande befolkningens existens
              i Ukraina är hotad.
            </seg>
            <seg n="b8efebed">
              Oavsett vad man anser om vilka krav som ska ställas på Ukraina
              gällande ett EU-närmande, som jag får gå närmare in på i mitt
              nästa anförande, måste vägvalet ligga hos folket i Ukraina och
              inte vara upp till hot från Ryssland.
            </seg>
            <seg n="35638743">
              Det är tydligt att Rysslands agerande är oacceptabelt och bör
              ge konsekvenser i form av olika sanktioner samtidigt som man försöker
              uppmana dem till diplomatiska lösningar och samtal med regeringen
              i Kiev i stället för ytterligare provokationer och aggressioner
              gentemot Ukraina. Vi stöder Jan Eliassons försök i detta.
            </seg>
            <seg n="49a60e84">
              På söndag ska det hållas en folkomröstning på Krimhalvön om de
              ska ansluta sig till Ryssland. Att utlysa en folkomröstning i
              en tid när Ryssland med militärmakt tagit kontroll över Krimhalvön
              anser vi inte vara legitimt. Hur framtiden ska avgöras för Krimhalvön
              bör vara något som först görs upp i diplomatiska fredliga förhandlingar
              mellan Ryssland och den nuvarande regeringen i Kiev, och Ryssland
              bör dra tillbaka sina trupper från Krimhalvön.
            </seg>
            <seg n="60921f68">
              Vi måste även tänka på vad detta agerande från Rysslands sida
              ger för signaler till övriga Östeuropa. Det är inte konstigt att
              länder som Moldavien och Georgien och baltländerna nu känner en
              oro med tanke på att det även i dessa länder finns områden med
              rysktalande befolkningar. Det kan inte vara rimligt att ha som
              praxis att på lösa grunder med militärmakt ta kontrollen över
              ett område för att skydda rysk befolkning och att detta område
              sedan ska tillhöra Ryssland.
            </seg>
            <seg n="7525c43b">
              I denna situation bör vi tydligt visa vårt stöd för Ukrainas,
              våra baltiska grannländers, Georgiens och Moldaviens rätt till
              suveränitet och territoriell integritet.
            </seg>
            <seg n="a95c6ed0">
              Fru talman! Just med tanke på vad Rysslands agerande kan få för
              säkerhetspolitiska konsekvenser i vårt närområde har plötsligt
              flera partier i denna riksdag vaknat till och blivit försvarsvänliga.
              Sent ska syndaren vakna, säger jag då.
            </seg>
            <seg n="ee34b84c">
              Sverigedemokraterna har länge påpekat vikten av ökade försvarsanslag
              och vikten av ett existensförsvar. Vi har även varnat för Rysslands
              militära upprustning, men detta har inget annat parti tyckt varit
              viktigt.
            </seg>
            <seg n="b9d14ab3">
              För innevarande år lade Socialdemokraterna 0 kronor extra på
              svenskt försvar utöver regeringens förslag. Miljöpartiet valde
              att minska försvaret med 1,6 miljarder kronor samtidigt som man
              talar om ett icke-våldsförsvar. Vänsterpartiet valde att minska
              med drygt 1 miljard kronor.
            </seg>
            <seg n="850a79a5">
              Till detta kan sägas att statsminister Fredrik Reinfeldt vid
              upprepade tillfällen sagt – lyssna nu, Fredrik Malm – att inte
              heller något av de borgerliga partierna krävt högre försvarsanslag
              i budgetberedningen samt att inte heller regeringen höjt försvarsanslagen.
              Tittar man på utvecklingen över tid kan man se att anslagen till
              försvaret i reella termer har minskat både under socialdemokratiska
              regeringar och under Alliansens tid.
            </seg>
            <seg n="e48f0012">
              Sverigedemokraterna har däremot föreslagit en höjning på 3 miljarder
              för 2014 och en ökning med totalt 24 miljarder för hela budgetperioden.
            </seg>
            <seg n="8143308e">
              För drygt ett år sedan sade vår statsminister Fredrik Reinfeldt
              att försvaret är ett särintresse och att det inte finns något
              militärt hot som motiverar ett territoriellt täckande försvar.
              Mot denna bakgrund blir det inte särskilt trovärdigt när statsminister
              Reinfeldt nyligen uttalat att han på grund av krisen i Ukraina
              öppnar för ökade resurser till försvaret.
            </seg>
            <seg n="131e047a">
              När Jan Björklund säger att det behövs ett doktrinskifte i försvarspolitiken
              med ökade försvarsanslag kan jag inte heller se att detta är något
              annat än tomma ord.
            </seg>
            <seg n="9a050ab1">
              Jag skulle också vilja citera några ord från vår statsminister
              Fredrik Reinfeldt i en partiledardebatt den 16 januari 2013:
            </seg>
            <seg n="fa21df1c">
              De senaste dagarna har det framstått som att i princip alla riksdagens
              partier står för en kraftig militär upprustning. Det är dock bra
              när det som framförs i medierna hänger ihop med det man föreslår
              i riksdagen. Det skapar trovärdighet hos väljarna.
            </seg>
            <seg n="5f71aea5">
              Det kanske förvånar att det inte finns några stora anslagsökningsförslag
              från något annat parti än Sverigedemokraterna.
            </seg>
            <seg n="2e742613">
              Jag skulle gärna vilja veta vad Sofia Arkelsten, som sitter med
              i Försvarsberedningen, har att säga om behovet av ett svenskt
              existensförsvar i ljuset av krisen i Ukraina och den militära
              upprustningen i Ryssland.
            </seg>
          </u>
          <note type="speaker" n="fde0c268">
            Anf. 88 HANS LINDE (V):
          </note>
          <u who="Q1581082" xml:id="i-8bf25e1616aa71aa-2" n="26785164">
            <seg n="89d57c36">
              Fru talman! I dag ser vi hur motsättningarna igen växer på vår
              kontinent, och vi är många över hela Europa som känner oro för
              att vår kontinent igen ska präglas av konfrontation, konkurrerande
              alliansbyggen och militär upprustning. När andra nu vill skapa
              just konfrontation och gräva skyttegravar blir det desto viktigare
              att Sverige får ta på sig rollen som det land som visar att det
              finns en annan väg för Europa. Fokus måste därför ligga på att
              återupprätta respekten för folkrätten och demokratins grundprinciper.
            </seg>
            <seg n="c1003f49">
              Vi har därför ett ansvar att vara glasklara över det oacceptabla
              i Rysslands agerande. Ryssland måste respektera Ukrainas suveränitet
              och territoriella integritet. Den ryska ledningen agerar nu på
              ett sätt som står tydligt i konflikt med folkrätten och ingångna
              avtal. Den folkomröstning som planeras på Krim är illegitim.
            </seg>
            <seg n="315cb509">
              Putin hävdar att man agerar för att skydda den ryska minoriteten
              i Ukraina, men genom sitt agerande har den ryska ledningen försvårat
              möjligheten att hitta lösningar på de stora utmaningar som Ukraina
              i dag står inför.
            </seg>
            <seg n="2a6353b6">
              För Rysslands agerande finns det inga ursäkter och inga förmildrande
              omständigheter.
            </seg>
            <seg n="fe6ceffe">
              Vänsterpartiet har en, och bara en, måttstock för folkrätten.
              Vi har i denna kammare varit konsekventa kritiker av varje land
              som brutit mot folkrätten – oavsett var folkrätten har brutits,
              oavsett vem som har kränkt folkrätten, oavsett med vilka motiv
              det har skett, så också i dag.
            </seg>
            <seg n="685003ed">
              Fru talman! Vi måste kunna tänka två tankar samtidigt. Vi har
              ett ansvar att tydligt visa att Ukrainas demokrati måste återupprättas.
              Alla parter måste nu avstå från våld och provokationer. Rättsstatens
              principer och mänskliga rättigheter måste respekteras.
            </seg>
            <seg n="94a1dc21">
              Protesterna mot den tidigare presidenten Janukovytj var breda
              och brokiga. Där fanns liberaler som drömde om ett EU-medlemskap.
              Där fanns vänstermänniskor som demonstrerade för social rättvisa
              – människor som jag har haft mycket kontakt med den senaste tiden.
              Där fanns framför allt många vanliga ukrainare som tröttnat på
              en korrumperad regim, som var alltmer lojal mot landets oligarker
              än mot sin egen befolkning. Men bland demonstranterna fanns också
              starkt högerextrema partier.
            </seg>
            <seg n="f93415ab">
              Ett av dessa högerextrema partier är Svoboda, som nu har tagit
              plats i den breda ukrainska regeringen. I dag tillhör en av de
              vice premiärministrarna, jordbruksministern, miljöministern och
              den tillförordnade försvarsministern detta högerextrema och fascistiska
              parti.
            </seg>
            <seg n="9e3a29ed">
              Vi får trots allt rapporter om attacker på både judar och vänsteraktiva.
              Dessa rapporter är djupt oroväckande. Ukrainas nya regering behöver
              visa att den är hela Ukrainas regering. Det förutsätter att Svoboda
              inte ges något politiskt inflytande.
            </seg>
            <seg n="3fb32381">
              Fru talman! Det är lätt att känna frustration i dag. Det är lätt
              att känna ilska och oro över utvecklingen. Men jag är helt övertygad
              om att den utveckling vi ser på Krim och i hela regionen inte
              kommer att vändas genom en alltmer uppskruvad retorik eller genom
              att svenska politiker försöker vinna kortsiktiga inrikespolitiska
              poäng på utvecklingen. Situationen är helt enkelt alldeles för
              allvarlig för det.
            </seg>
            <seg n="596aee10">
              Det är centralt att vi lyssnar på Jan Eliasson och hans uppmaning:
              Det är just en nedtrappning av hot och en nedtrappning av det
              politiska språket vi behöver nu för att skapa en miljö där vi
              kan starta en politisk process.
            </seg>
            <seg n="1df8816f">
              Alla parter har nu ett ansvar att söka dialog och agera för att
              förhindra en militär konflikt och ökad konfrontation. Omvärlden
              har ett ansvar att bidra till att skapa förutsättningar för en
              sådan verklig dialog.
            </seg>
            <seg n="50aa97c8">
              Jag måste säga att det är tveksamt om Sverige gör det när utrikesminister
              Carl Bildt jämför den avsatte presidenten Viktor Janukovytj med
              den norska nazistledaren Vidkun Quisling eller när företrädare
              för de borgerliga regeringspartierna talar om annalkande ryska
              storoffensiver i Baltikum och beskriver Rysslands agerande som
              ondska. I ett läge där omvärlden borde försöka bidra till att
              skruva ned det politiska tonläget känns det ibland som att högerns
              företrädare i Sverige försöker tävla om vem som kan skruva upp
              det politiska tonläget mest.
            </seg>
            <seg n="0f6b0330">
              Jag vet att det inte ger några rubriker eller några citat i kvällspressen
              att tala om vikten av dialog och diplomati. Men det är min övertygelse
              att det är just dialogen och diplomatin, inte enskilda Twittervrål
              eller yviga gester i denna talarstol, som i slutändan kommer att
              ha störst chans att vända utvecklingen och säkra freden och säkerheten
              i Europa.
            </seg>
          </u>
          <note type="speaker" n="1d7c68e0">
            Anf. 89 DÉSIRÉE PETHRUS (KD):
          </note>
          <u who="Q4972645" xml:id="i-1ac0b2be09889af9-2" n="a1acd9e0">
            <seg n="58f29dd8">
              Fru talman! De folkrättsliga perspektiven har redan varit uppe.
              Jag skulle i stället vilja ha en annan ingång.
            </seg>
            <seg n="a1748123">
              Jag har med intresse inväntat Sverigedemokraternas inlägg här
              i dag om varför de vill ha den här debatten om Ukraina. Det är
              bra att vi diskuterar Ukraina, men vad är Sverigedemokraternas
              egentliga syfte?
            </seg>
            <seg n="37df961d">
              Jag är nämligen rädd – och jag har lite grann fått det bekräftat
              här i dag – att Sverigedemokraterna vill spela på den oro som
              nu finns för vårt närområde. Dess värre har Sverigedemokraterna
              samma till stor del nationalistiska agenda som präglar Putin –
              den agenda som vi vill försvara oss emot. Om man tittar på de
              motioner som Sverigedemokraterna lagt fram här i riksdagen och
              som nu lyfts upp ser man att de vill gå en mer sluten, nationell,
              isolationistisk väg.
            </seg>
            <seg n="c4348691">
              De föreslår till exempel att man ska dra in de 2 miljarderna
              från Försvarsmaktens deltagande i internationella insatser. Det
              är en inriktning som inte stämmer överens med försvarsbeslutet
              2009 om att vi ska vara ute i insatser för att sedan bättre kunna
              försvara Sveriges gränser. Men i Sverigedemokraternas retorik
              ska soldaterna stå enbart på svensk mark. Det är den svenskagenda
              som Sverigedemokraterna driver.
            </seg>
            <seg n="9538fa49">
              Vi kristdemokrater menar att globaliseringen och nya hot gör
              att vi inte enbart kan postera vid svenska gränser om vi ska skydda
              svenska intressen. Därför deltar vi i internationella insatser
              med EU och FN och även i partnerskap med Nato. Vi vill ha ett
              starkt försvar, och vi ska försvara Sveriges territorium. Men
              vi och Sverigedemokraterna har olika syn på hur detta bäst kan
              uppnås.
            </seg>
            <seg n="50024bbe">
              Fru talman! När det gäller stödet till Ukraina och dess folks
              framtid skiljer vi oss också åt diametralt. Vi kristdemokrater
              ser Ukrainas närmande till EU som något positivt som ökar säkerheten
              i vårt närområde. Om flera länder i vårt närområde går mot demokratisering,
              frihet och mänskliga rättigheter har vi ett vinn–vinn-scenario
              som vi måste välkomna.
            </seg>
            <seg n="fa0cbbe9">
              Vi har till exempel sett utvecklingen i de baltiska staterna
              som många var rädda för. Deras utveckling och inriktning mot andra
              sidan Östersjön har med EU-medlemskapet skapat goda grannar som
              bidrar till utveckling och stabilitet och därmed ökad trygghet
              för det svenska folket.
            </seg>
            <seg n="949aa80c">
              När det gäller Ukraina menar Sverigedemokraterna – det säger
              de också i olika reservationer – att de inte vill se en ökad rörlighet
              för medborgarna därifrån, vilket är kontraproduktivt. Om vi ökar
              möten mellan länder och mellan olika medborgare ökar ju vår säkerhet.
              Det är vår syn.
            </seg>
            <seg n="89ab8829">
              Sverigedemokraterna är också emot ökad ekonomisk integration
              och handel med de östliga partnerskapsländerna inklusive Ukraina,
              vilket de skriver i sina reservationer. Ur Kristdemokraternas
              synvinkel har vi precis tvärtom goda erfarenheter av handel och
              ökat utbyte. Sveriges ekonomi bygger på export och öppenhet. Självklart
              betyder då handelslättnader mycket för båda parter.
            </seg>
            <seg n="aef87b29">
              Det borde också vara Rysslands inställning, om vi nu ska komma
              in på Ryssland. Om vi ökar dialog och handel kan vi öka välfärden
              hos alla våra befolkningar, såväl inom EU som i Ukraina och Ryssland.
              Frågan är när Ryssland och Putin ska förstå att det är en vinn–vinn-situation
              om Ukraina som en brygga mellan EU och Ryssland närmar sig EU.
            </seg>
            <seg n="e5cf517a">
              Fru talman! När det gäller den konkreta krisen ger den senaste
              tidens utveckling i vårt närområde upphov till nya frågeställningar.
              Vart är Ryssland på väg? Vad innebär Rysslands vägval för Sveriges,
              Europas och det internationella samfundets säkerhetspolitiska
              bedömningar och planering?
            </seg>
            <seg n="5c5df21b">
              Ryssland är ett stort land som uppenbarligen har behov av att
              visa muskler. Det gäller inte bara när Putin visar sig barbröstad
              inför medier, utan det gäller även de facto i deras utrikes-,
              försvars- och säkerhetspolitik.
            </seg>
            <seg n="773b9016">
              I en tid då vi med mycket möda lyckats arbeta för nedrustning
              och då diplomati och handelsrelationer har tagit över det gammaldags
              vapenskramlet känns det nu som om Ryssland vill vända skutan åter
              mot kalla krigets dagar. Europas värderingar om frihet och mänskliga
              rättigheter och syn att handel och samverkan gynnar mänskligheten
              så att vi kan nedrusta står nu mot Rysslands stormaktsambitioner
              med isolationism, kränkande av folkrätten, kränkande av mänskliga
              rättigheter och upprustning.
            </seg>
            <seg n="92dadb43">
              Det är i det sammanhanget jag inte kan förstå Sverigedemokraternas
              negativa syn på det östliga partnerskapet. Det är ett projekt
              som Sverige har varit med om att dra i gång inom EU för att bjuda
              in Ukraina och knyta band med EU och med de värderingar vi står
              upp för, för fred och frihet i stället för det ryska förtrycket,
              övervakningen och repressionen.
            </seg>
            <seg n="4cfb11b0">
              Jag hoppas att jag snart kan få välkomna mina vänner i Ukraina
              in i den europeiska gemenskapen och de värderingar som har en
              enorm dragningskraft på många människor runt om i världen.
            </seg>
          </u>
          <note type="speaker" n="d9cb1d9c">
            Anf. 90 SOFIA ARKELSTEN (M):
          </note>
          <u who="Q4936454" xml:id="i-57b3407808d0359d-3" n="efcac18d">
            <seg n="4399c434">
              Fru talman! Nu har vi av naturliga skäl talat mycket om säkerhetspolitiken.
              Jag skulle också vilja nämna någonting om det svenska biståndet
              till Ukraina.
            </seg>
            <seg n="8f31fa1f">
              Det här är någonting som har pågått under lång tid, men jag vill
              göra kammaren uppmärksam på att biståndsminister Hillevi Engström
              i går presenterade en ny resultatstrategi för Östeuropa, västra
              Balkan och Turkiet. Sammantaget lägger vi 8 miljarder kronor fördelade
              över sju år.
            </seg>
            <seg n="08a4380d">
              Det här är också någonting som efterfrågas när man läser de dokument
              och slutsatser som tas fram inom EU. EU gör vissa saker, men man
              väntar på att de olika länderna ska bidra på olika sätt för att
              säkerställa den demokratiska utvecklingen.
            </seg>
            <seg n="b704cebc">
              Om man tittar på den nya resultatstrategin – det är ett väldigt
              politiskt ord, men det är ett sätt att samla hur vi arbetar med
              det svenska biståndet – ser man att det är ett långsiktigt åtagande
              för fortsatt stöd i EU:s närområde. Sedan slutet av 1990-talet
              har Sverige gett ett omfattande stöd till länderna i Östeuropa
              och på västra Balkan samt till Turkiet för att hjälpa dem i ansträngningarna
              att närma sig EU. Det krävs ofta ganska långtgående reformer,
              och det tar både tid och kraft.
            </seg>
            <seg n="abf5e73a">
              Sverige är i dag en av de största och viktigaste biståndsgivarna
              till dessa länder. Vi satsar mer än 8 miljarder kronor. Syftet
              är att bidra till att få länderna att närma sig EU. Det rör sig
              alltså om det östliga partnerskapet – Armenien, Azerbajdzjan,
              Georgien, Moldavien, Ukraina och Vitryssland – och västra Balkan
              – Albanien, Bosnien-Hercegovina, Kosovo, Makedonien, Montenegro
              och Serbien – samt, dessutom, Turkiet.
            </seg>
            <seg n="afb9a2d0">
              Åtagandet visar en mycket viktig princip. Målet är naturligtvis
              att Ukraina, liksom alla de andra länder som uppfyller kraven,
              ska kunna bli medlem i EU. Flera av talarna här har nämnt det,
              och vi har som sagt en stor samsyn där. Den svenska linjen har
              länge varit för öppenhet och inkludering. Vi har sedan länge varit
              för en fortsatt utvidgning, men än så länge har medlemskapsaspekten
              inte varit helt tydlig från EU:s sida. Jag beklagar det.
            </seg>
            <seg n="1b12a234">
              Vi fortsätter att ta vårt ansvar för att stödja de länder som
              vill utvecklas till fria och demokratiska marknadsekonomier. Där
              är utvecklingsbiståndet ett av våra viktigaste verktyg. Det svenska
              stödets fokus är att möjliggöra en hållbar demokratisk utveckling.
              Inriktningen är förvaltnings- och rättsreformer, demokrati, mänskliga
              rättigheter, civilsamhälle, ekonomisk integrering och utveckling
              samt miljö och energi. Det är väldigt mycket samhällsbygge i detta.
              Särskilt Ukraina har redan tidigare haft bistånd som är inriktat
              på att till exempel stötta det civila samhället, men det handlar
              också om energifrågor, vilket är strategiskt viktigt.
            </seg>
            <seg n="f57a077e">
              Fru talman! Jämställdhet är fortsatt prioriterat, och det tycker
              jag är viktigt från utrikesutskottets sida eftersom vi ofta lyfter
              fram frågan om kvinnors roll i post-konflikt-länder. Inom ramen
              för strategin läggs alltså särskilt fokus på situationen i Ukraina
              och länder som har ett demokratiskt underskott. Jag är stolt över
              att vårt utvecklingsbistånd gör skillnad, och det här är nästa
              steg i detta.
            </seg>
          </u>
          <note type="speaker" n="d5a399da">
            Anf. 91 URBAN AHLIN (S):
          </note>
          <u who="Q3369220" xml:id="i-85ca840f80c632dd-3" n="b402ebe2">
            <seg n="f9218954">
              Fru talman! Jag tycker att det är glädjande att det finns en
              så bred enighet bland alla politiska partier i Sveriges parlament
              om att fördöma den ryska aggressionen. Det är nämligen tydligt
              att vi måste stå upp bakom folkrätten och vara mycket tydliga
              med att vi inte vill att sådant här ska ske. Ju tydligare vi och
              Europeiska unionen kan vara, desto mer kan vi nämligen bidra till
              att detta inte kommer att ske i framtiden.
            </seg>
            <seg n="758c3c66">
              Det är klart att det är det alla känner en viss oro över – vi
              har sett hur Ryssland har hejat på utbrytarrepubliker som Sydossetien
              och Abchazien, att man fortfarande inte har bidragit till att
              lösa situationen i Nagorno-Karabach och att man inte har löst
              situationen i Transnistrien samt att vi nu håller på att skapa
              oss ett nytt problem på Krim. Vi måste alltså vara väldigt tydliga
              med att vi ska hålla oss till folkrätten.
            </seg>
            <seg n="bc1f1d0e">
              Jag vill också hålla med Sofia Arkelsten om att det är viktigt
              att vi fortsätter att ge det bistånd och det stöd vi ger till
              civilsamhället i det östliga partnerskapet. Tyvärr började ju
              regeringen sin regeringsperiod med att säga att man skulle dra
              ned på stödet till de civila organisationerna i Ryssland. Det
              var ärligt talat ett dundermisstag, för om det är några som behöver
              stöd är det naturligtvis de civila organisationerna i Ryssland.
            </seg>
            <seg n="d30e06e1">
              Efter mycket protester från olika grupperingar, och även från
              oss i de rödgröna, har stödet kommit tillbaka så att man ändå
              kan ge stöd till dem som arbetar för just det Sofia Arkelsten
              tyckte var så viktigt: öppenhet, ett civilt samhälle, demokrati
              och så vidare. Det var dock inte direkt det man började regeringsperioden
              med, utan man började med raka motsatsen – att faktiskt dra ned
              på stödet.
            </seg>
            <seg n="294ca79f">
              Fru talman! Jag vill inte förlänga debatten. Jag tycker att det
              är positivt att det finns en bred enighet om att vi fördömer det
              ryska agerandet och om att vi har ett krav på den ukrainska regeringen
              att verka inkluderande.
            </seg>
          </u>
          <note type="speaker" n="d224e48f">
            Anf. 92 BODIL CEBALLOS (MP):
          </note>
          <u who="unknown" xml:id="i-dd6e09d9e2d279c0-3" n="b11b17c5">
            <seg n="ba694d37">
              Fru talman! Jag tycker också att det är oerhört viktigt att vi
              inte ser folkrätten urholkas och att vi står upp för folkrätten
              i alla sammanhang. Problemet är att det egentligen inte finns
              några direkt tillämpbara sanktioner när folkrätten inte följs.
              Det som händer är i stället att det blir en massa politiska överväganden
              och att världssamfundet beter sig på olika sätt i olika länder
              när folkrätten inte har följts. Det är ett problem.
            </seg>
            <seg n="d472bbd2">
              Jag tycker att det är viktigt att vi inte nu skapar en praxis
              där vi så att säga accepterar att Ryssland går in och annekterar
              en del av ett annat land. Det gäller också de grunder man anför
              – man talar om att man går in för att skydda sin befolkning i
              landet, när de befinner sig i ett annat land. Jag förstår att
              de baltiska länderna är oroade över vad som kan komma härnäst.
              Det är inte så konstigt. Det jag undrar över är dock varför vi
              blev så överraskade av att det här skedde.
            </seg>
            <seg n="ce2b9511">
              Ryssland har varit väldigt tydligt med hur man ser på länderna
              i sitt närområde. Vi har varit tydliga med att vi vill ha in länderna
              i det östliga partnerskapet och att vi vill ha en nära relation
              till de här länderna. Vi har varit tydliga med att vi vill ha
              goda relationer till Ryssland också, men Ryssland har varit tydligt
              med att man ser de här länderna som någon form av buffertområde.
            </seg>
            <seg n="8d4c3159">
              Därför borde vi kanske också ha haft en bättre dialog med alla
              parter när vi gick vidare med associeringsavtal och sådana saker.
              Jag är inte så överraskad över den ryska reaktionen som det verkade
              som att i alla fall Carl Bildt var. När vi såg att de fredliga
              protesterna startade, varför hjälpte vi inte till mer då – innan
              det gick över i våld? Ja, vi stöttade demonstranterna, men kanske
              borde vi också ha haft en bättre dialog med Ryssland redan i det
              skedet.
            </seg>
            <seg n="17c8c481">
              Jag undrar hur vi bäst ska hjälpa Ukraina nu. Vi gjorde kanske
              fel från början; vi skulle ha behövt en civil fredskår och en
              större medvetenhet om hur man kan agera i en konflikt innan den
              leder till våld. Nu har vi dock inte en sådan, och vad ska vi
              då göra för att nu hjälpa Ukraina allra bäst? Jag är inne på samma
              linje som Hans Linde tog upp tidigare: Vi kanske måste tagga ned
              vårt språkbruk, till att börja med. Ska vi kunna vara en del i
              en medling och spela en roll i att lösa konflikten kanske vi måste
              tala med folk på ett annat sätt – då kanske vi inte ska använda
              det språk vi ibland har använt.
            </seg>
            <seg n="99c3b7fe">
              Jag tror också att vi måste återföra demokratibiståndet till
              Ryssland och till de ryska organisationerna. Biståndet finns,
              men det behövs mer. Jag tycker att vi även behöver jobba mer med
              demokratibistånd gentemot Ukraina, särskilt i den situation vi
              har i dag där det finns partier som inte är demokratiska och inte
              respekterar allas mänskliga rättigheter. Vi behöver stärka detta.
              Vi behöver vara där med valobservation, och vi behöver jobba med
              energifrågan. När det gäller det som kom upp tidigare här i dag
              om energidiplomati tror vi att det är en viktig del i arbetet
              framöver, både för Ukraina och för andra delar av området.
            </seg>
          </u>
          <note type="speaker" n="d9dc3913">
            Anf. 93 FREDRIK MALM (FP):
          </note>
          <u who="Q3675520" xml:id="i-300135647b4d9f39-39" n="5955c557">
            <seg n="b04b108d">
              Fru talman! Det är glädjande att samtliga partier här har tagit
              avstånd. Vissa har gjort det kraftigare än andra, men alla har
              ändå tagit avstånd från Rysslands oprovocerade angrepp på och
              militära invasion av Ukraina – som sker i strid med folkrätten.
              Det är mycket viktigt.
            </seg>
            <seg n="11a2426a">
              Det är också, som har sagts innan, väldigt viktigt att man måste
              kunna försöka lösa konflikten med dialog. Dialog är det bästa
              sättet att lösa meningsskiljaktigheter. Det finns ett stort bekymmer
              i detta: Den ena sidan i konflikten, nämligen Ukraina och dess
              nya regering, vill lösa detta genom dialog. De har varit mycket
              tydliga med att de inte kommer att avfyra ett enda skott. De har
              sökt förhandlingar och vill se en dialog med Ryssland – medan
              Ryssland vägrar att acceptera någon som helst dialog om vare sig
              Krim eller någonting annat.
            </seg>
            <seg n="a0330785">
              Då är det viktigt, fru talman, att man förstår hur man ska karakterisera
              styret i Kreml.
            </seg>
            <seg n="b42eaebe">
              Vad är det för typ av politiskt system som i dag styr i Ryssland?
              Jag skulle säga att det närmast är att likna vid fascism. Svoboda
              är ett ultranationalistiskt parti i Ukraina, och vi tar givetvis
              kraftigt avstånd från det. Det finns i parlament i hela Europa.
              Man kan då säga att Rysslands hela regering finns hos Svoboda
              i praktiken.
            </seg>
            <seg n="afe2f0c0">
              För några veckor sedan var det OS i Sotji. Det var en mycket
              stor debatt om vad som händer med minoriteter i Ryssland, inte
              minst hbtq-personer, människor i Kaukasien med muslimsk tro, invandrare
              i Moskva och så vidare. Huliganvåld, extremism, ultranationalism
              är det största interna säkerhetshotet i Ryssland i dag. Jag har
              inte hört ett ord om detta från Vänsterpartiet och Miljöpartiet
              i den här debatten. De har inte sagt ett ord om de problem som
              finns i Ryssland i form av detta.
            </seg>
            <seg n="60a83ce1">
              Vi ser en auktoritär regim som stämplar ut minoriteter på ett
              mycket grovt och rått sätt och som exempelvis antar specifika
              lagar gentemot sexuella minoriteter. Vi ser ett land som rustar
              upp, som bedriver angreppskrig, som har stormaktsambitioner och
              som kraftigt förföljer sina minoriteter.
            </seg>
            <seg n="4abf25e6">
              Miljöpartiets svar på detta är: Vi ska ha en civil fredskår.
              Och vi ska tagga ned vårt språkbruk, säger Bodil Ceballos. Är
              det svaret när Ryssland år 2014 är berett att annektera en del
              av Ukraina? Är svaret från Miljöpartiet, som kanske också blir
              det gemensamma rödgröna svaret, att vi ska tagga ned vårt språkbruk?
              Jag kan inte för min värld tänka mig att Urban Ahlin skulle instämma
              i detta.
            </seg>
            <seg n="f23d34b1">
              Det är klart att vi inte ska tagga ned vårt språkbruk. Vi ska
              tala om saker med deras rätta namn. Vi måste vara mycket tydliga
              med att vi står bakom Ukrainas rätt till sin territoriella integritet,
              Ukrainas rätt att få bygga demokrati och Ukrainas rätt att få
              vända sig närmare Europa.
            </seg>
            <seg n="854b02a3">
              Ukraina har inte på något sätt, vare sig när protesterna började
              eller därefter, hotat några som helst andra ryska intressen än
              vissa ledande politikers kommersiella symbios med eliten i Ryssland.
              Detta är det enda som har hotats i och med protesterna.
            </seg>
            <seg n="aa0dbd0e">
              Det är viktigt att vi förstår att det centrala i detta måste
              vara att ge ett väldigt tydligt stöd för Ukrainas självständighet.
            </seg>
            <seg n="22f47adf">
              De extrema krafterna i Ukraina i dag stärks. Deras bästa valarbetare
              är Vladimir Putin. Därför är det viktigt att vi visar vårt stöd
              för de liberala demokratiska krafterna i Ukraina.
            </seg>
          </u>
          <note type="speaker" n="1c43524d">
            Anf. 94 KERSTIN LUNDGREN (C):
          </note>
          <u who="Q4964100" xml:id="i-ea2657fa773e4ca2-3" n="699954ea">
            <seg n="1051ab3c">
              Fru talman! Vi ska inte glömma bort att Ukraina har ryska trupper
              på sin mark. Deras statsledning flydde fältet. Parlamentet har
              försökt lösa denna extremt svåra situation så inkluderande som
              vissa partier gav utrymme för. Att regionernas parti valde att
              inte kliva in kan inte få hindra en ny statsledning att träda
              till.
            </seg>
            <seg n="973ece4e">
              Det är viktigt med en inkluderande politik, och det är viktigt
              med en inkluderande utveckling i Ukraina, precis som i andra länder.
            </seg>
            <seg n="96a81bb9">
              Jag håller i stort med om vad Fredrik Malm nyss sade. Dialog
              och diplomati är centralt och har varit centralt under hela hösten
              och under hela det östliga partnerskapet för att försöka undvika
              att det som nu har hänt skulle hända.
            </seg>
            <seg n="dd513c56">
              FN:s säkerhetsråd har på senare tid haft åtskilliga möten som
              vi har kunnat följa, öppna möten. Generalsekreteraren har givit
              Jan Eliasson i uppdrag att åka till Ukraina och givit särskilda
              sändebud i uppdrag att försöka åka in på Krim. De har blivit utkörda.
              OSSE försökte komma in men blev stoppade från att komma in på
              Krim. Europarådet har också funnits med. Och i dag pågår diskussioner
              i London mellan dem som garanterade Ukrainas territoriella integritet
              i Budapestavtalet, Storbritannien och USA.
            </seg>
            <seg n="0726a7d4">
              Många diplomatiska krafter har engagerat sig. Jag har aldrig
              sett så många statsledningar i Europa söka kontakt för att försöka
              hitta lösningar. Vi har haft åtskilliga EU-möten. Men en kraft
              verkar inte vilja ha dialog, Ryssland, utan nöjer sig med monolog
              och stöd för sina trupper på Krim.
            </seg>
            <seg n="4a8e5400">
              Fru talman! EU är ett fredsprojekt. EU handlar inte om att vara
              emot någon annan. Vi vill ha ett öppet EU. Det var just därför
              det östliga partnerskapet kom till, precis som andra arbeten som
              vi försöker jobba med. Det är alltså inte någonting som Ryssland
              ska känna sig hotat av. Vi har ju varit strategiska partner så
              här långt, och varför angripa en strategisk partner?
            </seg>
            <seg n="c6caa31b">
              Vi bygger säkerhet tillsammans med andra, åtminstone de flesta
              av oss i den här kammaren, inte ensamma som Sverigedemokraterna
              vill göra. Ensam är inte stark, även om Sverigedemokraterna tycks
              tro det. Rädslans politik, att varna för rysskräck som Sverigedemokraterna
              försöker göra här i dag, är inte heller en framgångsväg.
            </seg>
            <seg n="09b4c7ed">
              Vi ska vara öppna, nyfikna och söka lösningar. Men jag hör i
              den här debatten, fru talman, en tendens som jag måste vända mig
              emot. Man försöker blanda bort korten och göra de nationalistiska
              och nazistiska minoriteterna till en huvudfråga i debatten och
              ge Putin och hans propagandamaskineri någon form av trumfkort.
            </seg>
            <seg n="901d798d">
              Vi är medvetna om att det finns många mörka krafter i vårt Europa,
              även i Sverige och i vår kammare, som jag hoppas att vi ska slippa.
            </seg>
          </u>
          <note type="speaker" n="bfc1cb82">
            Anf. 95 JULIA KRONLID (SD):
          </note>
          <u who="Q4959972" xml:id="i-0fe0e0a3ffef5b88-4" n="7fe9e90d">
            <seg n="b7221051">
              Fru talman! Désirée Pethrus från Kristdemokraterna undrade varför
              vi begärt den här debatten. Ja, det vore väl konstigt om vi inte
              debatterade den mest allvarliga krisen på väldigt länge i Europa.
            </seg>
            <seg n="dcfcb502">
              Vi tycker att det är viktigt att belysa de säkerhetspolitiska
              konsekvenser som den här konflikten kan ge för vårt närområde
              och i förlängningen också för Sverige. Jag vill också säga till
              Désirée att det väl har framgått väldigt tydligt att jag kraftfullt
              tar avstånd från Rysslands agerande.
            </seg>
            <seg n="d106bc55">
              Fru talman! Ja, det stämmer att vi från Sverigedemokraternas
              sida tidigare har varit kritiska till ett för hastigt närmande
              till EU med ett associationsavtal med Ukraina, men det var ju
              med tanke på de brister som fanns i förra regeringen vad gäller
              exempelvis en fungerande rättsstat och den extrema korruptionen.
            </seg>
            <seg n="bba701ef">
              Vi anser även att länders ekonomiska standard måste vara högre
              innan ett brett och djupgående avtal tecknas. Det som talar till
              fördel för den nya regeringen är bland annat att den faktiskt
              valdes av en majoritet av det nuvarande folkvalda parlamentet.
              Innan ett avtal ska hastas fram anser vi det dock vara viktigt
              att vi verkligen kan se åt vilket håll den nya regeringen stakar
              ut vägen.
            </seg>
            <seg n="121cd408">
              Vi ställer oss också kritiska till hela idén att ett så överstatligt
              EU i förlängningen ska utvidgas med länder med så åtskilda ekonomiska
              standarder. Sverigedemokraterna hade hellre sett mellanstatliga
              samarbeten och rena frihandelsavtal där nya länder, som Ukraina,
              mycket väl kan inkluderas.
            </seg>
            <seg n="45b1d65a">
              Vi håller med om att Ukraina befinner sig i ekonomisk kris och
              behöver stöd. Och vi ställer oss positiva till ett stödpaket via
              IMF, men då ska det ställas tydliga reformkrav, bland annat på
              att de tar avstånd från de extrema åsikter som finns representerade
              i regeringen.
            </seg>
            <seg n="636e611a">
              Det är av stor vikt att den nya regeringen på allvar visar att
              man vill föra landet i den riktning som demonstranterna efterfrågade,
              nämligen frihet, demokrati, fungerande rättsstat och att det tas
              krafttag mot korruptionen. Det är också viktigt att omvärlden
              ställer krav på en inkluderande regering som respekterar rättigheter
              för alla i Ukraina, även minoriteter.
            </seg>
            <seg n="fe6dc16b">
              Fru talman! I ljuset av detta vill jag säga att jag är oroad
              över att det i den nya regeringen finns företrädare för det mycket
              extrema partiet Svoboda. Svobodas systerpartier i Sverige är partier
              såsom Svenskarnas parti som Sverigedemokraterna tar kraftfullt
              avstånd från. Det var medlemmar från Svenskarnas parti som var
              med i knivattacken i Malmö. Vi har uteslutit en medlem som tyvärr
              sökte sig till oss och uttryckte sympatier med Svoboda.
            </seg>
            <seg n="e2903a4f">
              Företrädare för Svoboda har öppet erkänt att de är nazister,
              och de värderingar som uttrycks i dag visar att partiet Svoboda
              är både homofobt och antisemitiskt. Vid försök att ordna prideparader
              i Ukraina har paraddeltagare slagits blodiga, och vid dessa tillfällen
              har Svoboda eller allierade högerextrema partier stått för attackerna.
              Svobodas nuvarande partiledare har i ett tv-sänt tal sagt att
              en judisk maffia från Moskva styr Ukraina.
            </seg>
            <seg n="1bd77e53">
              Svoboda vill även införa ett inrikespass med nationalitetsparagraf,
              vilket anses syfta till att identifiera bland annat judar. Svobodas
              chefsideolog sägs ha uttalat att förintelsen var en guldålder
              i den europeiska civilisationen som värmer den palestinska befolkningens
              hjärtan. Det är ett fullständigt oacceptabelt uttalande.
            </seg>
            <seg n="de4eb367">
              När utrikesministern i P1 Morgon fick frågan vad han ansåg om
              Svoboda vägrade utrikesminister Carl Bildt att kritisera Svoboda.
              Han menade att den politiska ledningen i Ukraina förtjänar vårt
              starka stöd och att han inte såg någon risk alls med Svoboda.
              Detta går inte att tolka på annat sätt än att Carl Bildt stöder
              Svoboda i regeringen.
            </seg>
            <seg n="595f4dcd">
              Fru talman! Jag måste säga att detta är en mycket naiv bedömning
              av vår utrikesminister. Jag är intresserad av att veta vad Moderaternas
              företrädare i denna debatt, Sofia Arkelsten, anser om partiet
              Svoboda.
            </seg>
          </u>
          <note type="speaker" n="0fd46341">
            Anf. 96 HANS LINDE (V):
          </note>
          <u who="Q1581082" xml:id="i-8bf25e1616aa71aa-3" n="26785164">
            <seg n="780ae0d5">
              Fru talman! Europa befinner sig i en djup säkerhetspolitisk kris
              som givetvis mest direkt drabbar de människor som lever på Krim
              och i Ukraina men som skapar oro över hela vår kontinent.
            </seg>
            <seg n="3d6c15aa">
              Jag är därför förvånad över att den svenska inrikespolitiska
              debatten de senaste veckorna handlat mer om Gotland än om Krim.
              Flera företrädare i debatten och även i denna kammare verkar mer
              intresserade av att vinna tillfälliga och kortsiktiga inrikespolitiska
              poäng än av att hitta en lösning på Krimkrisen.
            </seg>
            <seg n="fd4ae04e">
              Efter att vi fått nyheten om Rysslands militära intervention
              på Krimhalvön tog det inte många minuter innan enskilda borgerliga
              företrädare började använda denna kris för att argumentera för
              ökade försvarsutgifter och Natomedlemskap. Tidigare försvarsminister
              Mikael Odenberg var nästan värst när han utropade inget ont som
              inte för något gott med sig med anledning av Rysslands militära
              intervention. Nu kunde Mikael Odenberg nämligen vinna debattpoäng
              mot dem han kallade räknenissar på Finansdepartementet.
            </seg>
            <seg n="ef9a568d">
              Folkpartiet har gått ett steg längre och hävdar att vi med anledning
              av utvecklingen på Krim måste bygga nya kärnkraftverk. Man väntar
              sig nästan att borgerliga företrädare ska börja använda krisen
              på Krim för att argumentera för sänkta studiemedel och avskaffad
              värnskatt. Det är ingen seriös försvarsdebatt.
            </seg>
            <seg n="a8b68249">
              Även om kammaren i dag skulle fatta beslut om ökade försvarsanslag
              skulle det ta åtskilliga år, ja, kanske decennier, innan vi skulle
              kunna lägga om svensk försvarspolitik. Det skulle på inget sätt
              hjälpa i den akuta kris som vi befinner oss i.
            </seg>
            <seg n="0c33e37d">
              Vi har hört Kerstin Lundgren och Fredrik Malm raljera över oss
              som förespråkar dialog och politiska lösningar. Vad är era alternativ
              till dialog och politiska lösningar? Ska luftvärn på Gotland lösa
              krisen på Krim och i Ukraina?
            </seg>
            <seg n="f1c1ec33">
              Det är också oseriöst och djupt ohederligt när Fredrik Malm och
              Kerstin Lundgren försöker kleta ihop mig som vänsterpartist med
              Putin.
            </seg>
            <seg n="d2ceba70">
              Låt mig berätta om några saker jag gjort det senaste året. Under
              Helsingfors Pride stod jag tillsammans med andra hbtq-aktivister
              utanför den ryska ambassaden och demonstrerade mot den lagstiftning
              som Fredrik Malm nu kritiserar. Jag såg inte Fredrik Malm där,
              inte heller Kerstin Lundgren. Jag såg faktiskt inte en enda företrädare
              för någon av era riksdagsgrupper.
            </seg>
            <seg n="590854fe">
              Ett par månader senare stod jag åter utanför ryska ambassaden.
              Denna gång var det med Greenpeace för att lämna över ett protestbrev
              till den ryska ambassadören för att Ryssland hade gripit Greenpeaceaktivister,
              däribland en svensk medborgare. Jag såg inte Kerstin Lundgren
              där, inte heller Fredrik Malm.
            </seg>
            <seg n="ce40214c">
              I januari deltog jag i en stor kulturafton på ABF-huset till
              stöd för de politiska fångarna i Ryssland. Inte heller där deltog
              Malm eller Lundgren.
            </seg>
            <seg n="ed8e47a5">
              För bara ett par veckor sedan arrangerades här i huset ett seminarium
              med politiska flyktingar från Ryssland. Det var vänsteraktiva
              som tvingats fly eftersom de kritiserat Vladimir Putin. Malm och
              Lundgren dök inte ens upp på detta seminarium.
            </seg>
            <seg n="fdacccd7">
              Det är detta som är skillnaden mellan mig och Kerstin Lundgren
              och Fredrik Malm. För mig är detta på riktigt. Vi har varit konsekventa
              när vi har stått upp för demokrati, mänskliga rättigheter och
              folkrätt, även när det gäller Ryssland – till skillnad från Fredrik
              Malm och Kerstin Lundgren som mest verkar vilja plocka fram dessa
              frågor när det är dags att vinna inrikespolitiska poäng.
            </seg>
            <seg n="fff2b418">
              För mig och Vänsterpartiet är Sveriges försvarspolitik och Europas
              säkerhet alldeles för viktigt för att hanteras på detta ohederliga
              sätt.
            </seg>
          </u>
          <note type="speaker" n="e3cc10ec">
            Anf. 97 DÉSIRÉE PETHRUS (KD):
          </note>
          <u who="Q4972645" xml:id="i-1ac0b2be09889af9-3" n="a1acd9e0">
            <seg n="82f38ad2">
              Fru talman! Jag kan inte hålla med Bodil Ceballos om att vi bör
              tagga ned tonen. Vi ska inte säga saker som är felaktiga, men
              att tagga ned tydligheten när det gäller brott mot folkrätt och
              internationell rätt kan vi inte ställa oss bakom. Här måste vi
              vara tydliga. Med diplomati kan vi vara tydliga, och det hoppas
              jag att EU kommer att vara på måndag i sitt uttalande från utrikesministerrådet.
            </seg>
            <seg n="966b5add">
              Vi är överens med Sverigedemokraterna om att vara emot Rysslands
              aggression. Vi är dock inte överens med Sverigedemokraterna när
              det gäller stödet till Ukraina och närmandet till EU. Här är vi
              helt oöverens, om det finns ett sådant ord.
            </seg>
            <seg n="19a26665">
              Fru talman! Man kan inte annat än förfäras över den skrämmande
              sida Ryssland visar när man utan att blinka drar in med militära
              förband på ukrainskt territorium. Man anser sig ha rätt att skydda
              den rysktalande befolkningen på Krim genom att ockupera en del
              av ett annat lands territorium. Det, om inte annat, strider mot
              internationell rätt.
            </seg>
            <seg n="90a36a52">
              Putin har tidigare protesterat högljutt mot all inblandning i
              andra länders inre angelägenheter, till exempel Syrien och Libyen.
              Men nu är det helt om marsch. Det gäller inte hans eget agerande.
              Nu är det okej att blanda sig i andra länders inre angelägenheter
              och till och med köra in med specialtrupper.
            </seg>
            <seg n="5b520757">
              Enligt USA:s utrikesminister Kerry finns det 20 000 ryska soldater
              på Krim. Både USA och EU har uttalat att de måste återvända till
              sina baser. Något annat finns inte på kartan. Vi måste få en observatörsstyrka
              på plats som kan bevaka detta återtåg.
            </seg>
            <seg n="1b299097">
              Ryssland vill med alla medel tvinga på Ukraina den euroasiatiska
              frihandelszonen trots att folket i Ukraina vill närma sig EU och
              dess associationsavtal med framtida option på att bli medlem i
              EU. Från de människor som har kämpat i månader på Majdan, där
              över hundra människor har dödats, hör vi främst att de vill närma
              sig EU och dess värderingar för att få demokrati, frihet från
              korruption, ökade möjligheter för ungas framtid, företagande utan
              mutor, frihet att organisera sig, partier utan oligarker och mänskliga
              rättigheter på alla plan. EU har en enorm dragningskraft.
            </seg>
            <seg n="758df011">
              Ukraina är ett stort land med ungefär 45 miljoner invånare. Det
              är ett viktigt land med stor potential på många områden. Men precis
              som många varit inne på finns det många problem som måste lösas.
              Ekonomin är i botten, och korruptionen måste tas tag i. Det gör
              vi dock inte genom att inte stödja och säga att IMF ensamt ska
              lösa detta. EU måste med associationsavtal och handelsavtal visa
              liberalisering, och i vårt svenska stöd till civilsamhället i
              Ukraina måste vi fortsätta att bidra till Ukrainas närmande till
              EU. Det måste vara framtiden.
            </seg>
            <seg n="b20f919a">
              Tydligheten mot Ryssland hoppas jag att vi ska vara eniga om
              när vi lämnar kammaren och att vi med tydligt språk mot Ryssland
              visar att den aggression vi ser är oacceptabel. Stödet till Ukraina
              hade jag också hoppats att vi skulle vara eniga om, men jag inser
              att Sverigedemokraterna inte kommer att stå bakom det. Jag hade
              önskat ett stöd för Ukrainas folk och ett närmande till EU.
            </seg>
          </u>
          <note type="speaker" n="40d09c44">
            Anf. 98 SOFIA ARKELSTEN (M):
          </note>
          <u who="Q4936454" xml:id="i-57b3407808d0359d-4" n="efcac18d">
            <seg n="5734626e">
              Fru talman! Jag kan informera kammaren om att Socialdemokraternas
              biståndsbudget ser ut exakt som vår förutom en viss justering
              i stödet till Swedfund. Där finns alltså inga satsningar på bistånd
              i Ryssland, men vi får kanske höra mer om det sedan.
            </seg>
            <seg n="3cd9049a">
              Låt oss tala om hur viktigt det är att minska spänningarna mellan
              Ryssland och Ukraina och mellan Ryssland och världssamfundet.
              Risken finns att svårigheten att kommunicera spiller över på andra
              utmaningar som världssamfundet står inför. Nu pågår en massiv
              diplomati, och det är avgörande. Vi ska fortsätta att använda
              alla möjliga verktyg och forum och fortsätta samtalet och dialogen.
            </seg>
            <seg n="014bf81b">
              Någon kanske undrar vad denna kris betyder för Sverige. Jag kan
              till viss del instämma i det Hans Linde nämnde om mediebilden:
              att vi har en stor kris här och att det översätts till hur det
              påverkar det svenska försvaret. Detta är två skilda frågor för
              mig, och jag tycker att det är viktigt att lyfta fram det.
            </seg>
            <seg n="01c0dfcb">
              För svensk del är situationen i dag något vi tar på allvar. Så
              är det, och det finns naturligtvis en koppling. Men det krävs
              en rejäl analys. Försvarsberedningen har fått förlängd tid. Vi
              har fått ett tilläggsuppdrag för att se om vi behöver komplettera
              något med anledning av utvecklingen.
            </seg>
            <seg n="1d081839">
              I samband med kriget mellan Ryssland och Georgien 2008 såg vi
              den sänkta tröskeln för att använda våld i deras omedelbara närhet.
              Detta ser vi också i dag. Men när vi tittar på Försvarsberedningens
              förra rapport ser vi att den har en hel del bra skrivningar. Det
              är möjligt att den måste kompletteras, men i övrigt delar jag
              överbefälhavarens bedömning.
            </seg>
            <seg n="f0c5b0f4">
              Försvarsreformen är inne på rätt väg och är anpassad för att
              möta morgondagens hot. Den moderna konfliktmiljön ställer krav,
              och vi behöver flexibla och användbara förband som har hög beredskap
              och kan sättas in snabbt vid behov.
            </seg>
          </u>
          <note type="speaker" n="dea1dfd6">
            Anf. 99 URBAN AHLIN (S):
          </note>
          <u who="Q3369220" xml:id="i-85ca840f80c632dd-4" n="b402ebe2">
            <seg n="4756619b">
              Fru talman! Jag vill först säga till Sofia Arkelsten att jag
              talade om att när den borgerliga regeringen inledde sin regeringsperiod
              ville den dra ned på biståndet till de ryska civilorganisationerna.
              Det var först efter protester från oss socialdemokrater, de rödgröna
              och andra som den ändrade sig och återigen gav bistånd till Ryssland.
            </seg>
            <seg n="514eac6b">
              Jag skulle också vilja säga att Fredrik Malm framstår som lite
              grälsjuk i debatten. Det är positivt att vi har en enighet mellan
              partierna när vi protesterar mot den ryska aggressionen.
            </seg>
            <seg n="d7962a40">
              Jag tycker att Fredrik Malm övertolkar vad Bodil Ceballos och
              Hans Linde säger. Det är klart att vi ska sträva efter dialog
              och en diplomatisk lösning på konflikten. Då måste man se till
              att man inte säger eller gör saker som förhindrar en möjlig diplomatisk
              lösning. Men låt mig vara väldigt tydlig, för Fredrik Malm har
              rätt: Jag och Socialdemokraterna kommer alltid att tala med hög
              stämma när vi ser att ett annat land bryter mot folkrätten.
            </seg>
            <seg n="c4d9af41">
              Ryssland bryter nu mot folkrätten och har annekterat ett område
              i Ukraina. Det ska naturligtvis kritiseras med hög stämma och
              kraftfull precision.
            </seg>
            <seg n="717e5cd2">
              Men till skillnad från Fredrik Malm är vi socialdemokrater inte
              selektiva när vi kritiserar andra för brott mot folkrätten. Vi
              har till exempel stått i den här kammaren och diskuterat USA:s
              aggression mot Irak. När jag sade att det var ett tydligt och
              klart brott mot folkrätten fanns det andra företrädare som menade
              att det inte var så säkert, att det fanns olika forskare, att
              det berodde på hur man tolkade det och så vidare.
            </seg>
            <seg n="771e558e">
              När vi diskuterar konflikten mellan Israel och Palestina i Mellanöstern
              brukar jag understryka väldigt hårt att de som lever under ockupation
              har all rätt i världen att skrika med hög röst och protestera
              mot ockupanten. I den kören brukar inte precis Fredrik Malm finnas.
            </seg>
            <seg n="b62b9c87">
              Det är bra enighet i den här kammaren. Vi står upp mot den ryska
              aggressionen, och vi ska vara tydliga. Men vi ska självklart göra
              allt vi kan för att hitta en diplomatisk lösning på konflikten.
            </seg>
          </u>
          <note type="speaker" n="453a39fe">
            Anf. 100 BODIL CEBALLOS (MP):
          </note>
          <u who="unknown" xml:id="i-dd6e09d9e2d279c0-4" n="b11b17c5">
            <seg n="5f74e4b2">
              Fru talman! När man hör vissa av Alliansens företrädare låter
              det som om vi är väldigt oense om något vi är ense om.
            </seg>
            <seg n="61c130a8">
              När jag talar om att tagga ned språkbruket menar jag att jag
              inte tycker att vi via Twitter ska läsa saker som att Janukovytj
              är en quisling. Jag tycker inte heller att vi ska läsa att Putin
              lider av postimperialistiskt stressyndrom. Jag tycker att det
              är uttryck man inte behöver använda.
            </seg>
            <seg n="6de787d7">
              Jag skulle vilja att Sverige är det land som blir anlitat att
              medla i olika situationer, så som Jan Eliasson nu gör och som
              Sverige gjort tidigare. Jag tycker att detta är viktigt. Vi har
              ett gott anseende, och det ska vi bygga vidare på. Vi ska helt
              enkelt inte förstöra det.
            </seg>
            <seg n="8cd258ca">
              En annan sak Fredrik Malm sade lät som om att han tror att jag
              vill ställa en civil fredskår framför ryska tanks. Det vill jag
              självfallet inte. Jag menar att vi, när vi ser att en konflikt
              påbörjas och är i sin linda, skulle behöva ha en beredskap att
              gå in med människor, diplomater, utvecklingsarbetare, analytiker
              etcetera som kan försöka hindra att det övergår i våld.
            </seg>
            <seg n="27facc29">
              På ett fredsseminarium för inte så länge sedan hörde vi Folkpartiets
              försvarspolitiska utrikesperson Allan Widman ställa sig bakom
              detta. Det är alltså något Folkpartiet tycker är bra, och jag
              förstår därför inte varför det är så besvärligt när jag tar upp
              att vi skulle kunna ha en civil fredskår som kan göra nytta.
            </seg>
          </u>
          <note type="speaker" n="bf3c5d0a">
            Anf. 101 FREDRIK MALM (FP):
          </note>
          <u who="Q3675520" xml:id="i-300135647b4d9f39-40" n="5955c557">
            <seg n="9caae064">
              Fru talman! Det är inget fel på välviljan hos Bodil Ceballos.
              Den är gränslös och obesprutad. Det är oklart om man lyssnar i
              Moskva, men vi kan väl alla lite till mans känna att om vi har
              tagit i lite för mycket mot Vladimir Putin eller Viktor Janukovytj
              får vi kanske be dem om ursäkt, om de känner sig upprörda och
              kränkta.
            </seg>
            <seg n="f875281d">
              Hans Linde sade att Europas säkerhet är viktig för hans parti.
              Vänsterpartiet är väl det sista partiet som ska tala om det, fru
              talman. Hans Linde sade också att vi inte var med vid något torgmöte
              för några månader sedan. Jag kan berätta för Hans Linde att vi
              protesterade i 70 år mot dem som styrde i Ryssland. Var fanns
              ni då?
            </seg>
            <seg n="c6a16008">
              I dag är det nio år och fyra månader sedan Vänsterpartiets förre
              partiordförande slutade kalla sig för kommunist. Det har inte
              ens gått tio år. Att tala om Ryssland är en sak, men när det gäller
              att i handling visa att man står upp för demokrati i alla lägen,
              Hans Linde, inte selektivt, har ni en del i övrigt att önska.
            </seg>
            <seg n="f40f383a">
              Fru talman! Jag noterade att Julia Kronlid från Sverigedemokraterna
              stod i talarstolen och sade att personer som stöder Svoboda söker
              sig till Sverigedemokraterna. Då har ert parti verkligen ett Svobodaproblem,
              Julia Kronlid, som jag är övertygad om att inget av de andra sju
              partierna i den här kammaren har.
            </seg>
            <seg n="c695a6fc">
              Det är inte vanligt förekommande i mitt parti Folkpartiet att
              det kommer personer med högerextrema ståndpunkter och söker medlemskap.
              Jag har inte sett att det har skett hos Miljöpartiet, Kristdemokraterna,
              Centerpartiet, Moderaterna, Socialdemokraterna eller Vänsterpartiet
              heller. I Sverigedemokraterna har ni verkligen en hemläxa att
              göra så att de intoleranta krafterna inte söker sig till ert parti,
              Julia Kronlid.
            </seg>
          </u>
          <note type="speaker" n="f51189f1">
            Anf. 102 KERSTIN LUNDGREN (C):
          </note>
          <u who="Q4964100" xml:id="i-ea2657fa773e4ca2-4" n="699954ea">
            <seg n="b7523932">
              Fru talman! Den här debatten har givit ett entydigt besked: Ryssland
              ska ut ur Ukraina. Folkomröstningen på söndag är inte legitim.
              Politiska lösningar är nödvändiga. Ukrainas försök att ge landet
              en ny legitim statsledning får fullt stöd.
            </seg>
            <seg n="6e530619">
              Den här debatten har också visat, åtminstone delvis, att man
              försöker göra det hela till en försvarsdebatt i Sverige med snabba
              beslut.
            </seg>
            <seg n="548a10bc">
              Från Centerpartiets sida tycker vi entydigt att försvarsbeslut
              inte ska fattas över en kaffekopp och med snabba ryck. De ska
              fattas utifrån en noga analyserad verklighet. Vi ska också göra
              det tillsammans med andra eftersom vi i dag bygger säkerhet tillsammans
              med andra.
            </seg>
            <seg n="07d3bb53">
              I debatten har man också visat en tendens att vilja lyfta fram
              de mörka krafter som finns i Ukraina precis som i övriga Europa
              och också här i Sverige. Putin vill göra dem till huvudfråga.
              Vissa här kanske också har en tendens att vilja göra det, vilket
              jag beklagar. Vi tar avstånd från dessa krafter, oavsett om de
              finns i Ukraina, i Sverige, i Ryssland eller på andra ställen.
              Vi måste ta en fajt mot dem.
            </seg>
            <seg n="386a3ad3">
              Det blir också lite spännande att se om Sverigedemokraterna utifrån
              den argumentation som vi har hört här kommer att finnas med på
              Pride här i Helsingfors när vi ska fira. Det låter nu som att
              Sverigedemokraterna har bytt fot. Ni är välkomna att vara med
              och stötta Pride och delta i Prideparaden.
            </seg>
          </u>
          <note type="speaker" n="c5219588">
            Anf. 103 JULIA KRONLID (SD):
          </note>
          <u who="Q4959972" xml:id="i-0fe0e0a3ffef5b88-5" n="7fe9e90d">
            <seg n="4e943ae4">
              Fru talman! Jag skulle först vilja säga en sak till Fredrik Malm.
              Den person som sökte sig till Sverigedemokraterna, och som nu
              är utesluten, visade extremt dåligt omdöme. Sverigedemokraterna
              tar tydligt avstånd från Svoboda här i dag och har uteslutit denna
              person. Problemet är att Alliansen och vår utrikesminister inte
              tar tydligt avstånd. Det är det som är problemet i dagens debatt.
            </seg>
            <seg n="d5d3181a">
              Jag beklagar också att jag inte har fått något svar från Sofia
              Arkelsten när det gäller hur man ser på svensk försvarspolitik
              i dagens läge.
            </seg>
            <seg n="7e8aef84">
              Kerstin Lundgrens svar på Sverigedemokraternas krav på ett utökat
              försvar var att vi ska vara öppna och nyfikna. Jag vet inte riktigt
              hur jag ska tolka det.
            </seg>
            <seg n="7d8634bb">
              Avslutningsvis vill jag säga att jag hoppas, även om det ser
              mörkt ut, att Ryssland och Ukraina till slut kan finna långsiktiga
              och fredliga lösningar på krisen. Vi kan dock inte komma ifrån
              att den militära upprustningen och de omfattande militärövningar
              som pågår i Ryssland tyder på en oroande utveckling, både för
              Ukraina och för övriga Östeuropa. Jag anser att det är oansvarigt
              att vår regering tidigare har avfärdat Sverigedemokraternas varningar
              för Rysslands upprustning.
            </seg>
            <seg n="a028fb9d">
              Vad gäller synen på Ukraina vill vi naturligtvis stödja en utveckling
              för demokrati, frihet och mänskliga rättigheter för folket i Ukraina
              och för respekt för Ukrainas självständighet och territoriella
              integritet. Det som vi vill göra beträffande närmandet till EU
              är att ställa tydliga krav för att få till en sådan utveckling
              och inte göra ett förhastat associationsavtal när man inte har
              ställt dessa tydliga krav.
            </seg>
          </u>
          <note type="speaker" n="3935fb63">
            Anf. 104 HANS LINDE (V):
          </note>
          <u who="Q1581082" xml:id="i-8bf25e1616aa71aa-4" n="26785164">
            <seg n="c2ee925e">
              Fru talman! Det mest överraskande i den här debatten har varit
              att Julia Kronlid från Sverigedemokraterna har kommit ut som Prideförsvarare.
              Jag kan påminna om vad Julia Kronlids egen partisekreterare Björn
              Söder har sagt om Pride här i Sverige. Då låter det på ett annat
              sätt. Då har Björn Söder sagt bland annat följande:
            </seg>
            <seg n="5057eead">
              Perversa och onaturliga läggningar lyfts fram av massmedier och
              politiker som normaliteter, och de nästan slåss om att vara de
              som skriker högst till försvar av dessa sjukliga jippon.
            </seg>
            <seg n="511aa665">
              I dag lät det lite annorlunda när det handlade om Prideparader
              i Ukraina.
            </seg>
            <seg n="3dd61b5c">
              Annars har detta varit en ganska lam debatt. Det är inte så förvånande
              när utrikesministern inte vill vara med i denna viktiga debatt.
              Jag måste säga att jag har ganska många synpunkter och frågor
              till Carl Bildt angående hans agerande de senaste veckorna. Jag
              skulle vilja fråga Carl Bildt på vilket sätt hans jämförelse mellan
              Janukovytj och nazistledaren Vidkun Quisling har bidragit till
              en lösning av Krimkrisen. Jag skulle vilja få ett tydligt svar
              på om Carl Bildt verkligen anser att Svobodas fyra representanter
              i den ukrainska regeringen är fullvärdiga demokrater, som han
              tidigare har talat om här i kammaren.
            </seg>
            <seg n="a7689613">
              Dessa svar har vi tyvärr inte kunnat få därför att de borgerliga
              partierna i stället har skickat fyra fria debattörer. Det är någonting
              som vi i denna kammare tyvärr har lärt oss gång på gång. Vi kan
              lyssna på Kerstin Lundgren, Fredrik Malm och de andra borgerliga
              företrädarna. Det är underhållande och trevligt att diskutera.
              Men i slutändan är det trots allt Carl Bildt som bestämmer svensk
              utrikespolitik. Eller för att travestera en borgerlig debattör:
              Man kan skrapa på vilken lucka som helst på den borgerliga trisslotten,
              men i slutändan är det ändå Carl Bildts twittertråd man finner.
            </seg>
            <seg n="0c77f80b">
              Jag tycker att den svenska debatten och även denna debatt om
              Ukraina och Krim i många delar har varit sorglig. Det känns stundtals
              som att det har varit en tävlan om vem som kan skruva upp retoriken
              mest. Jag tillhör ett parti som inte kommer att delta i den tävlingen
              eftersom vi anser att säkerheten och svensk försvars- och säkerhetspolitik
              är alldeles för viktig för det.
            </seg>
          </u>
          <note type="speaker" n="c79f7432">
            Anf. 105 DÉSIRÉE PETHRUS (KD):
          </note>
          <u who="Q4972645" xml:id="i-1ac0b2be09889af9-4" n="a1acd9e0">
            <seg n="3481034c">
              Fru talman! När det gäller att tala fint med Putin talade Jan
              Eliasson om ett verbalt eldupphör. Jag är inte säker på att Putin
              är just den person som kör med finsnack när det gäller utrikespolitiken
              och oppositionella.
            </seg>
            <seg n="b1b28c78">
              Jag vill understryka den interna situationen i Ukraina. Den har
              tagits upp lite grann. Jag tänkte konkludera lite grann av EU:s
              rådsslutsatser som antogs av utrikesministrarna den 3 mars, vilket
              inte är särskilt länge sedan. Under punkt 5 i dessa slutsatser,
              som Sverige har skrivit under, står det att EU vill understryka
              vikten av inkludering på alla nivåer i Ukrainas olika beslutsorgan
              – alla regioner, alla folkgrupper, alla nationella minoriteter
              ska inkluderas i enlighet med Ukrainas internationella förpliktelser
              – och att Ukraina bör ta hjälp av expertis från Europarådet och
              OSSE när det gäller detta arbete.
            </seg>
            <seg n="123b4f59">
              EU och Sverige har varit tydliga när det gäller att approchera
              det som det har varit en stor diskussion om, nämligen minoriteters
              rättigheter i Ukraina.
            </seg>
            <seg n="45ddedcd">
              Avslutningsvis hoppas jag att man på måndag på utrikesministrarnas
              möte i EU i Bryssel kommer att tala med en enad och stark röst
              gentemot Ryssland och för ett starkt stöd för det ukrainska folket
              och för alla som har dött på demokratitorget och självständighetstorget
              Majdan. Jag hoppas att vi får se en fredlig utveckling och att
              diplomatin får segra till gagn för Ukraina men förhoppningsvis
              också för det ryska folket och att det så småningom också får
              bli en del av den dialog som vi vill upprätta även med folket.
            </seg>
          </u>
          <note type="speaker" n="ed55b16e">
            Anf. 106 SOFIA ARKELSTEN (M):
          </note>
          <u who="Q4936454" xml:id="i-4a971699b67261b2-0" n="efcac18d" next="i-c7dae1ab35f73be0-0">
            <seg n="8b8b0653">
              Fru talman! Kontakterna mellan EU och Ukraina inom ramen för
              det som kallas det östliga partnerskapet är viktiga för människorna
              i Ukraina. Det är deras drömmar om välstånd, utveckling och ett
              liv i fred, frihet och demokrati som står på spel.
            </seg>
            <seg n="68be59ab">
              Låt mig, fru talman, trots allt avsluta med formalismen. Under
              Georgienkrisen, eller Georgienkriget, hanterades informationsutbytet
              mellan regering och riksdag just genom att använda det formella
              grepp som vi använde oss av tidigare i dag, information från regeringen.
              Så har regeringen gjort även här. Men det är inte det enda sättet
              som riksdagen eller utrikesutskottet får information. Låt mig
              därför sätta bilden av hur vi har arbetat i närtid.
            </seg>
          </u>
          <note n="dbe65621">
            Under förra veckan hade utrikesutskottet ett gemensamt möte med
            EU-nämnden där vi fick information av kabinettssekreterare Frank
            Belfrage inför utrikesministrarnas möte i Bryssel. EU-nämnden
            hade dessutom samråd med statsminister Fredrik Reinfeldt inför
            toppmötet där Rysslands agerande i Ukraina hanterades. Utrikesutskottet
            hade även möte tillsammans med försvarsutskottet, med utrikesrådet
            Torbjörn Sohlström, vad gäller säkerhetspolitiken. Vi hade också
            möjlighet att träffa representanter för MUST.
          </note>
          <u who="Q4936454" xml:id="i-c7dae1ab35f73be0-0" n="efcac18d" prev="i-4a971699b67261b2-0">
            <seg n="7e37ca61">
              I går på utrikesutskottet fick vi åter information av kabinettssekreteraren
              inför nästa möte med EU:s utrikesministrar nu på måndag. Dessutom
              har utrikesutskottet antagit en plan för det fortsatta inhämtandet
              av information. Det finns mer att säga om det fortsatta arbetet.
              Den processen är som sagt pågående.
            </seg>
            <seg n="71dd5179">
              I min roll som ordförande för utrikesutskottet i Sveriges riksdag
              är det viktigt för mig att vi har tät kontakt med och får god
              information från regeringen.
            </seg>
            <seg n="653570cb">
              Jag vill tacka alla deltagare för debatten. Den har varit intressant.
              Jag vill betona att vi trots allt har stor samsyn i det svenska
              parlamentet i de här frågorna.
            </seg>
          </u>
          <note n="6c62df4d">
            Överläggningen var härmed avslutad.
          </note>
          <note n="eda45c49">
            13 § Bordläggning
          </note>
          <note n="3309d601">
            Följande dokument anmäldes och bordlades:
          </note>
          <note n="4c2ac961">
            14 § Anmälan om interpellation
          </note>
          <note n="a338a164">
            Följande interpellation hade framställts:
          </note>
          <note n="81713455">
            den 14 mars
          </note>
          <note n="07f8ac1c">
            Eva-Lena Jansson
          </note>
          <note n="56045904">
            15 § Anmälan om frågor för skriftliga svar
          </note>
          <note n="96430fb0">
            Följande frågor för skriftliga svar hade framställts:
          </note>
          <note n="81713455">
            den 14 mars
          </note>
          <note n="2d806ccf">
            Hannah Bergstedt
          </note>
          <note n="a302f45f">
            Tomas Eneroth
          </note>
          <note n="a302f45f">
            Tomas Eneroth
          </note>
          <note n="71698924">
            Peter Hultqvist
          </note>
          <note n="b12de8b1">
            16 § Kammaren åtskildes kl. 14.40.
          </note>
          <note n="2cfe5079">
            Förhandlingarna leddes
          </note>
          <note n="3791b3ca">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
