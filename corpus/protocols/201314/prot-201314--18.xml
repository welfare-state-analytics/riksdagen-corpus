<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--18</head>
          <docDate when="2013-10-24 00:00:00">2013-10-24 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:18
          </note>
          <note>
            Torsdagen den 24 oktober
          </note>
          <note>
            Kl. 12:00 - 16:03
          </note>
          <note>
            1 § Justering av protokoll
          </note>
          <note>
            Protokollet för den 18 oktober justerades.
          </note>
          <note>
            2 § Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:41
          </note>
          <note>
            Interpellation 2013/14:41 Säkerhet och sårbarhet i samhällets
            it-infrastruktur
          </note>
          <note>
            Interpellationen kommer att besvaras tisdagen den 5 november
            2013.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Fredrik Ahlén
          </note>
          <note>
            Interpellation 2013/14:48
          </note>
          <note>
            Interpellation 2013/14:48 Insyn i det kungliga apanaget
          </note>
          <note>
            Interpellationen kommer att besvaras tisdagen den 26 november
            2013.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2013/14:50
          </note>
          <note>
            Interpellation 2013/14:50 Gruvnäring och regional tillväxt
          </note>
          <note>
            Interpellationen kommer att besvaras tisdagen den 12 november
            2013.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Fredrik Ahlén
          </note>
          <note>
            Interpellation 2013/14:51
          </note>
          <note>
            Interpellation 2013/14:51 Ojnare myr som Natura 2000-område
          </note>
          <note>
            Interpellationen kommer att besvaras tisdagen den 5 november
            2013. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Lena Ingvarsson
          </note>
          <note>
            3 § Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            den 17 december
          </note>
          <note>
            4 § Ny bibliotekslag
          </note>
          <note>
            Anf. 1 GUNILLA CARLSSON i Hisings Backa (S):
          </note>
          <note>
            Herr talman! Biblioteken är en av våra mest uppskattade verksamheter
            av våra medborgare runt om i landet. Biblioteken är också en av
            de viktigaste verksamheterna i den kulturella infrastrukturen.
          </note>
          <note>
            Men vi får tyvärr rapporter om att utvecklingen inom biblioteksområdet
            går åt helt fel håll. Enligt Kungliga biblioteket har sedan slutet
            av 1970-talet en tredjedel av alla bibliotek försvunnit, och de
            senaste fyra åren har 70 bibliotek lagts ned.
          </note>
          <note>
            Sedan 2005 är det lag på att alla kommuner ska ha en biblioteksplan.
            Åtta år senare är det fortfarande en femtedel som saknar en sådan
            plan. Nästan lika många har visserligen en plan, men den är alldeles
            för gammal. Enligt Kungliga biblioteket är det viktigt att det
            synliggörs för medborgarna vilken inriktning det finns för biblioteksverksamheten
            så att medborgarna kan ta ställning till hur kommunen sköter den.
          </note>
          <note>
            Utvecklingen går mot att allt fler har allt längre till ett bibliotek
            och att barn och unga läser sämre och läser mindre.
          </note>
          <note>
            Det finns ca 1 200 biblioteksfilialer i Sverige. Då finns det
            alltså 900 bibliotek kvar att stänga för att komma ned till bibliotekslagens
            miniminivå på minst ett bibliotek i var och en av våra kommuner.
          </note>
          <note>
            Enligt den officiella biblioteksstatistiken minskar dessutom
            både lån och besök på våra bibliotek. Detta är en utveckling som
            jag tycker att man måste vända.
          </note>
          <note>
            Det är kommunerna som är ansvariga för biblioteksverksamheten
            – så ser lagstiftningen ut. Men om den mest populära kulturinstitutionens
            kurvor går åt fel håll behövs det en nationell nivå som tar ett
            samlat grepp om situationen. Hur ser den ut, och vad behöver vi
            göra?
          </note>
          <note>
            I den nya bibliotekslagen som vi i dag debatterar tycker jag
            att kulturministern och den borgerliga regeringen skulle ha kunnat
            ta ett större ansvar. Förslaget är ganska tunt.
          </note>
          <note>
            Det sägs i förslaget att det ska finnas bibliotek i alla kommuner.
            Det finns det redan i dag. Det sägs att det ska vara fritt att
            låna. Det är det redan i dag. Det sägs att man ska prioritera
            barn och unga. Det låter bra, men hur ska man göra? Det är alltså
            mest öppna dörrar man slår in. Kulturministern vill nog väl, men
            det är väldigt lite verkstad.
          </note>
          <note>
            Läsambassadörer är en av kulturministerns åtgärder för att främja
            läsande. Det är symboliskt och medialt, men det behövs mycket
            mer för att ge ett ordentligt resultat.
          </note>
          <note>
            I propositionen föreslås att Kungliga biblioteket blir den myndighet
            som ska få ansvaret att ha en nationell överblick över och främja
            samverkan inom det allmänna biblioteksväsendet. Det är väl bra,
            men det är inte på långa vägar tillräckligt. Därför har vi i dagens
            betänkande en reservation som lyfter fram att vi vill se en samlad
            nationell biblioteksstrategi.
          </note>
          <note>
            Vi vill att Kungliga biblioteket i samarbete med bibliotekshuvudmännen
            ska ta ansvar för strategier, planering, statistik och uppföljning.
            Myndigheten måste ha möjlighet att analysera och utifrån slutsatser
            ge förslag på åtgärder.
          </note>
          <note>
            Den nationella biblioteksstrategin skulle kunna vara ett verktyg
            för att hantera ett antal utmaningar, till exempel utmaningen
            att läsförmågan och läsförståelsen sjunker och att bibliotekens
            attraktionskraft minskar på grund av sämre tillgänglighet till
            verksamheten och ökande klyftor och vikande användning hos vissa
            grupper.
          </note>
          <note>
            En annan fråga som vi lyfter fram är vikten av skolbiblioteken.
            Det är inte några roliga rapporter vi får. Kungliga bibliotekets
            skolbiblioteksrapporter visar på urusla siffror och en ojämlik
            skolbibliotekssituation.
          </note>
          <note>
            Man brukar då hänvisa till att vi har en skollag som fastställer
            att det ska finnas skolbibliotek på varje skola. Men det är inte
            en lösning för barn och unga att skriva in det i skollagen om
            det inte efterföljs.
          </note>
          <note>
            Vi socialdemokrater kräver att lagen följs upp och att skolbiblioteken
            dessutom ska vara bemannade. En bokhylla i en skolkorridor anser
            inte vi är ett skolbibliotek. Kungliga bibliotekets skolbiblioteksstatistik
            visar tyvärr att hälften av alla skolor saknar bemannade skolbibliotek.
          </note>
          <note>
            Vi tror också att det är viktigt att följa upp hur skolbibliotekslagen
            efterlevs, och vi efterfrågar statistik, uppföljning och forskning.
            Därför tycker vi att Kungliga biblioteket bör få i uppdrag att
            ta fram en strategi för att alla skolor ska ha bemannade skolbibliotek
            av hög kvalitet och att Skolinspektionen ska följa upp efterlevnaden
            av lagen.
          </note>
          <note>
            En annan fråga är kompetensen. Den grundläggande kompetensen
            och det läsfrämjande uppdraget står bibliotekarierna för. Därför
            är det anmärkningsvärt att man inte lyfter fram vikten av bibliotekariernas
            roll. De finns faktiskt inte med; de nämns över huvud taget inte
            i lagen. När kulturministern fick frågan om vikten av bibliotekariernas
            roll svarade hon att det var en bra fråga. Hennes förvånande svar
            var att de inte nämns eftersom de kan anses självklara; bibliotekariernas
            roll på biblioteken är självklar.
          </note>
          <note>
            Men så självklart är det faktiskt inte. Därför vill vi att man
            lägger in ytterligare en paragraf i lagen som tar upp vikten av
            personal med relevant kompetens och bestämmelser om behörighetskraven
            för bibliotekspersonal.
          </note>
          <note>
            I den nya bibliotekslagen talas det om vikten av kvalitet. Också
            det kan man tycka är en självklarhet, men när det gäller bibliotek
            handlar det också om kvantitet.
          </note>
          <note>
            Statistiken visar på en utveckling med färre filialer, färre
            utlån, färre besök och ett minskat läsande bland barn och unga.
            Detta är en utveckling som vi socialdemokrater tar på stort allvar.
            Vi vill verkligen se till att den bryts. Det behövs både kvalitet
            och kvantitet.
          </note>
          <note>
            Herr talman! Jag ställer mig bakom samtliga socialdemokratiska
            reservationer i dagens betänkande, men för tids vinnande yrkar
            jag bifall på reservation 15.
          </note>
          <note>
            (Applåder)
          </note>
          <note type="speaker">
            Anf. 2 TINA EHN (MP):
          </note>
          <note>
            Herr talman! Tack för att vi får debattera den här frågan i dag!
          </note>
          <note>
            Klockan är 13.00. Dörren öppnas, och luften är pintjock av spänning.
            Namnet som alla vill ha blir offentligt. I år var namnet Alice
            Munro. Motiveringen var: Den samtida novellkonstens mästare. Människor
            blev glada, och på många bibliotek firar man den uppmärksamhet
            som ett nobelpris i litteratur alltid skapar.
          </note>
          <note>
            Nobelpriset kan man tycka vad man vill om, men att människor
            skriver böcker och väljer att berätta historier är viktigt. Att
            människor får ta del av och läsa dessa historier, uppleva nya
            världar, reflektera över dessa världar och deras betydelse och
            drömma sig bort i en fantasivärld är av mycket stor betydelse.
            Det är att skapa en egen skatt inom sig. Alla människor har rätt
            att få den möjligheten.
          </note>
          <note>
            Den där berättelsen och historien som man bär inom sig kan rädda
            livet. Jag återkommer till det.
          </note>
          <note>
            Ordet bibliotek är grekiska och betyder boksamling. Biblio betyder
            bok, och tek kan man säga står för en plats för något.
          </note>
          <note>
            Men vad är det som pågår mer i bibliotek, och ska det pågå massor
            av saker? Ska det inte vara böcker, tyst och tungt?
          </note>
          <note>
            Det är lunchlyrik på biblioteket i Skara. Man läser lyrik av
            Karin Boye: Under darrande bågar av ljus. På länsbiblioteket i
            Östersund deltar ett tjugotal förskollärare i Skolverkets insats
            Handledning för jämställdhet och kunskap. Man har en gemensam
            utbildningskväll, och temana är barns läsutveckling ur ett genusperspektiv
            och lyrik i förskolan. På Helsingborgs bibliotek har barn skapat
            egna sagor med sina Ipad. Här finns gratis hjälp med läxläsning.
          </note>
          <note>
            Mycket positivt pågår på olika bibliotek runt om i landet. Samtidigt
            finns det utmaningar och trender att förhålla sig till.
          </note>
          <note>
            Antalet bemannade bibliotek fortsätter att minska. År 2012 fanns
            1 538 bemannade offentliga bibliotek. Det är en total minskning
            med 32 sedan 2011. Antalet rapporterade obemannade övriga utlåningsställen
            som folkbiblioteken har, där vidare låneregistrering inte sker,
            fortsätter dock att öka. Användandet av e-medier fortsätter att
            öka på bekostnad av de tryckta medierna. På forskningsbiblioteken
            är användningen av e-medier helt dominerande jämfört med de tryckta.
            Under 2012 gjordes närmare 45 miljoner nedladdningar från forskningsbibliotekens
            elektroniska samlingar. På folkbiblioteken har e-boksutlåningen
            ökat med 289 procent sedan 2009. Detta var lite fakta.
          </note>
          <note>
            Jag hoppas verkligen att det inte undgått någon att jag och Miljöpartiet
            ser på bibliotek som en av våra viktigaste platser för bildning,
            kunskap, utveckling och nöje. Det är en plats som är icke-kommersiell
            – en av få platser, känns det som. Det är en plats för alla människor,
            olika åldrar, åsikter och bakgrund, oavsett vem du är och vare
            sig du har papper på att du får vistas här i landet eller ej.
          </note>
          <note>
            Vi i Miljöpartiet anser att det finns något mycket viktigt med
            bibliotek förutom böcker, bokstäver, ord och rum, och det är utbildade
            bibliotekarier. Dessa viktiga bibliotekarier verkar dock alliansregeringen
            totalt ha missat i hela sin ambition med bibliotekspolitiken,
            både inom skolan och när det gäller folkbibliotek. Man har missat
            att ett bibliotek i dag inte endast är ett bibliotek enligt den
            grekiska tolkning som jag inledde med, alltså inte endast en boksamling.
            Det är människor med kunskaper om bibliotekens roll och verksamhet,
            med litteraturkunskap, informationskunskap och mer därtill.
          </note>
          <note>
            En bibliotekarie arbetar med att strukturera och söka information
            och att rekommendera litteratur. De flesta bibliotekarier har
            också ett personligt ansvarsområde på sin arbetsplats med olika
            verksamheter. En viktig uppgift är också att vägleda användarna
            i hur de själva kan söka information.
          </note>
          <note>
            I dag ligger detta nya förslag till bibliotekslag på bordet för
            att beslutas om. Med tanke på att en ny bibliotekslag har varit
            efterfrågad och önskad skulle man ju kunna vara nöjd med detta.
          </note>
          <note>
            Som politiker intresserad av vad som händer på bibliotek, vilka
            utmaningar man står inför och vilket ansvar politiken ska ta har
            jag också tagit upp flera frågor i interpellationsdebatter här
            i kammaren de senaste åren. Jag har interpellerat om e-boksfrågan,
            om biblioteksersättningen och om en ny bibliotekslag.
          </note>
          <note>
            I höstbudgeten 2008 kom en avisering om att det skulle ske en
            revidering av bibliotekslagen. I mars 2010, två år senare, lämnades
            ett utredningsförslag. I en interpellationsdebatt om en ny bibliotekslag
            i februari 2012 efterfrågade jag just en ny lag. I svaret från
            ministern sades att det pågick ett arbete med en reviderad bibliotekslag.
            Nu debatteras förslaget här i Sveriges riksdag. Det är fem år
            sedan vi fick höra att det skulle komma. Hur blev då lagförslaget?
          </note>
          <note>
            Jag tycker att det finns en hel del saker som blivit tydligare,
            men det finns annat som inte alls har blivit tydligare. Därför
            finns det en hel del reservationer. Vi i Miljöpartiet anser att
            det fattas en hel del och att det är otillräckligt. Vi hade väntat
            oss lite mer efter dessa fem år.
          </note>
          <note>
            Jag tänkte nu ta upp några av de reservationer vi har.
          </note>
          <note>
            Det är mycket bra att regeringen formulerar att det allmänna
            biblioteksväsendet ska vara öppet för alla och att biblioteken
            ska ägna särskild uppmärksamhet åt personer med funktionsnedsättning,
            de nationella minoriteterna och personer med annat modersmål än
            svenska. Vi anser dock att biblioteken ska vara öppna och tillgängliga
            även för människor som vistas i vårt land utan tillstånd, de så
            kallade papperslösa. Detta finns i reservation 2.
          </note>
          <note>
            Vi har en gemensam reservation med Socialdemokraterna och Vänsterpartiet
            om att lagen bör innefatta bestämmelser om bibliotekspersonalen
            med dess speciella kompetens. Det är som jag sagt tidigare mycket
            märkligt att regeringen inte ser att betydelsen av bemannade bibliotek
            med utbildad personal är A och O eller kanske A till Ö för att
            biblioteken ska kunna leva upp till sin rätta roll. Detta finns
            i reservation 5.
          </note>
          <note>
            En reservation handlar om folkbibliotekens utbud och innehåll
            och det demokratiska uppdraget, där neutralitet bör prägla utbudet.
          </note>
          <note>
            Vi lyfter också frågan om avgiftsfrihet för alla medier i en
            reservation.
          </note>
          <note>
            Den nuvarande bibliotekslagen formulerar allmänhetens rätt att
            utan avgift låna litteratur. Begreppet litteratur är inte bundet
            till ett specifikt tekniskt format. Tvärtom kan den publiceras
            i såväl analoga som digitala medier. Men eftersom man i gängse
            språkbruk ofta åsyftar litteratur i traditionell fysisk bemärkelse
            uppstår en risk för att lagen tolkas som om endast fysisk litteratur
            avses. Därför är det bra att det tydliggörs att den föreslagna
            lagen är teknikneutral och att litteratur ska tillhandahållas
            allmänheten oavsett om den publiceras i fysisk eller digital form.
          </note>
          <note>
            Vi anser att det inte endast är litteratur som ska kunna lånas
            utan avgift. I dagens medielandskap finns många andra sortens
            medier, och även dessa är bärare av information. Det handlar om
            ljud, film, musik och så vidare. Vi anser att avgiftsfriheten
            inte ska omfatta bara litteratur, utan den bör omfatta alla medier
            samt internet- och datoranvändning.
          </note>
          <note>
            Vi tar upp skolbiblioteken och frågan om bemanningen. Vi föreslår
            att bemanning av skolbibliotek ska skrivas in i lagen.
          </note>
          <note>
            En reservation handlar om samverkan. Det allmänna biblioteksväsendet
            ska kunna samverka i syfte att ge alla tillgång till landets samlade
            biblioteksresurser. De offentligt finansierade biblioteken ska
            avgiftsfritt kunna låna ut litteratur till varandra.
          </note>
          <note>
            Vi tror att när biblioteken samverkar utvecklar man biblioteksväsendet
            på många olika sätt. Det handlar om att utnyttja de möjligheter
            som finns, och med teknikneutralitet har man ännu större möjligheter.
            Vi tycker att det är bra om man suddar ut gränserna mellan biblioteken.
          </note>
          <note>
            Vi har också en gemensam reservation om den nationella strategin,
            som vi hörde om tidigare, där vi tycker att man ska främja bibliotekens
            planering, styrning och uppföljning.
          </note>
          <note>
            Vi tar från Miljöpartiets sida även upp biblioteksersättningen
            i dagens ärende. Biblioteksersättningen utgör en kärna i arbetet
            med att främja landets litteraturproduktion. Vi tycker att det
            är väldigt viktigt att förhandlingsrätten kvarstår och att man
            ser vikten av att höja biblioteksersättningen.
          </note>
          <note>
            Vi tycker att det saknas flera viktiga åtgärder och förslag som
            borde ha varit med efter en så lång hantering, inte minst. Här
            presenterar vi flera angelägna förslag. Vänsterpartiet har sina
            förslag. Socialdemokraterna har sina förslag. Några har vi också
            gjort gemensam sak av. Allianspartierna har tydligen enats, och
            detta är det bästa man kan åstadkomma. Det är lite halvljummet,
            tycker jag. Ett hundraprocentigt stödparti finns i den här frågan
            för Alliansen. Det är uppenbarligen Sverigedemokraterna. De har
            tydligen inga åsikter, och de är inte här i dag.
          </note>
          <note>
            Det svenska biblioteksväsendet fyller en viktig funktion för
            många människor, men på senare tid har antalet biblioteksbesök
            minskat. Och många folkbibliotek har avvecklat sin verksamhet.
            Boklånen har minskat. Teknikutvecklingen går snabbt framåt, och
            med den skiftar människors medievanor. Därför behövs en framåtsyftande
            och utvecklande politik som löper i takt med tiden. Vi i Miljöpartiet
            visar på flera av de här förslagen och har tidigare debatterat
            flera ämnen som berör området.
          </note>
          <note>
            Att man ska få läsa, få tillgång till litteratur och få kännedom
            om sin omvärld är en del av allt som biblioteket står för. Det
            handlar om att bygga låga trösklar till litteraturens rum och
            slå vakt om dessa demokratiska platser och att i politiska dokument
            och nya lagar se att betydelsen kan göra skillnad och faktiskt
            rädda liv.
          </note>
          <note>
            När vi hade en budgetdebatt i kammaren för några år sedan fick
            jag en bok av kulturministern med titeln Yarden , skriven av Kristian
            Lundberg. Kristian Lundberg säger i en intervju i Biblioteksbladet:
          </note>
          <note>
            Jag är en autodidakt. Allt jag kan och all kunskap jag har fått
            har jag fått gratis från bibliotek och böckerna där. Av egen erfarenhet
            vet jag att bibliotek kan göra skillnad på liv och katastrof.
          </note>
          <note type="speaker">
            Anf. 3 BENGT BERG (V):
          </note>
          <note>
            Herr talman! Vänsterpartiet har flera reservationer tillsammans
            med Miljöpartiet och Socialdemokraterna. Vi har i mångt och mycket
            en samsyn när det gäller kulturen. Jag vill bara lyfta fram en
            reservation från vår sida, nämligen nr 5.
          </note>
          <note>
            När jag satt här och lyssnade kom jag att tänka på ett citat
            av Ivar Lo-Johansson, den gamle gode klassiske arbetarförfattaren.
            Han sade: Du är inte bara där dina skor står utan också där dina
            drömmar finns.
          </note>
          <note>
            Det tycker jag på något vis också är något av bibliotekens innersta
            kärna.
          </note>
          <note>
            Men, herr talman, jag ska nu läsa en annan text som jag tycker
            är väldigt värdefull, nämligen Unescos folkbildningsmanifest,
            1994 års version:
          </note>
          <note>
            Frihet, välfärd, samhällelig och personlig utveckling är grundläggande
            mänskliga värden. De kan bara förverkligas genom välinformerade
            medborgare med möjlighet att utöva sina demokratiska rättigheter
            och därigenom spela en aktiv roll i samhällslivet. Medborgarnas
            eget deltagande i utvecklingen av demokratin är beroende av fullgod
            utbildning samt fri och oberoende tillgång till kunskap, tankar,
            kultur och information.
          </note>
          <note>
            Folkbiblioteket som lokalt kulturcentrum utgör en grundförutsättning
            för ett livslångt lärande, ett självständigt ställningstagande
            och en kulturell utveckling för den enskilde och för olika grupper
            i samhället.
          </note>
          <note>
            Denna portalparagraf uttrycker på ett bra sätt tanken bakom folkbibliotekens
            syfte och verksamhet. Det handlar om yttrande- och åsiktsfrihet
            och om bibliotekens samhälleliga uppdrag.
          </note>
          <note>
            Av hävd utgör biblioteksverksamheten i vårt land en av hörnpelarna
            i det demokratiska samhällsbygget. Det är inte längre bara den
            fysiska pappersboken som innefattas i dess verksamhet utan även
            nya medier som den tekniska utvecklingen fört med sig, som databaser,
            internet, e-böcker och annat.
          </note>
          <note>
            Därför efterlyser vi i Vänsterpartiet inrättandet av digitala
            bibliotek med en fungerande ordning för ersättningen till upphovsmännen,
            som ska säkerställas.
          </note>
          <note>
            Herr talman! Förslaget till en ny bibliotekslag visar att det
            finns behov av att göra biblioteken tillgängliga för alla, för
            dem som är funktionsnedsatta och för personer med annat modersmål
            än det svenska. Och det ska vara ett särskilt hänsynstagande till
            barn och ungdom. Allt detta är gott och väl, men det krävs större
            tydlighet om vad som krävs för att i verkligheten uppfylla kvalitetsmål,
            allsidighet och tillgänglighet.
          </note>
          <note>
            Förutsättningen för bibliotekens oberoende av såväl politiska
            som ekonomiska intressen är att verksamheten finansieras genom
            skattsedeln.
          </note>
          <note>
            Herr talman! Vänsterpartiet motsätter sig privatiseringar av
            folkbibliotek i allmänhetens tjänst. Varje kommun ska ha minst
            ett bra bibliotek med hög standard och utbildad personal. Detta
            gäller givetvis också för alla skolor.
          </note>
          <note>
            De nationella biblioteksplanerna ska vara ansvarsknutna till
            kommuner och landsting, men vissa investeringar måste givetvis
            göras med hjälp av statlig finansiering.
          </note>
          <note>
            Herr talman! Bibliotekens tillgänglighet och tillgången på ett
            fritt och mångsidigt flöde av litteratur bidrar i högsta grad
            till att skapa ett varmare och humanare samhällsklimat. Vi lär
            oss att olikhet och mångfald är bra komplement till tradition
            och kulturarv. I vårt globaliserade tidevarv bör vi också kunna
            lämna plats för det som är nytt och det som vi tycker är annorlunda.
          </note>
          <note>
            Den goda tradition som folkbildningen utgör gäller barn, unga
            och vuxna – alla i samhället – oavsett var man kommer ifrån. Det
            förutsätter vissa saker. Hit hör avgiftsfriheten för lån av böcker
            och nyttjandet av olika medier och kunskapskällor.
          </note>
          <note>
            Förutom att vara en social mötesplats med möjlighet till tanke-
            och erfarenhetsutbyte spelar biblioteken en viktig roll för utbildning,
            forskning och, på det personliga planet, det livslånga lärandet.
          </note>
          <note>
            Herr talman! Vänsterpartiet menar att alla bibliotek som är offentligt
            finansierade också ska vara öppna för alla. För att möjliggöra
            dessa ambitioner behövs en nationell biblioteksplan för att säkra
            såväl tillgången som kvaliteten i ett jämbördigt bok- och mediebestånd
            över hela landet. Detta gäller även för högskolebibliotek, sjukhusbibliotek
            och specialbibliotek – ja, alla offentligt finansierade bibliotek.
          </note>
          <note>
            För barn och ungdomar är språkförståelsen och läsandet extra
            viktigt för att främja deras personliga utveckling och för att
            ge dem nödvändiga verktyg för det liv som väntar dem.
          </note>
          <note>
            Vi har ett gemensamt ansvar för bra skolbibliotek med utbildade
            bibliotekarier. Detta gäller inte minst de fristående skolorna,
            som alltför ofta flytt från sitt ansvar.
          </note>
          <note>
            Herr talman! Det krävs målmedvetna satsningar och stora ekonomiska
            investeringar för att göra alla i Sverige rimligt delaktiga i
            den språkliga gemenskapen. Dessa krafttag måste komma mycket tidigt
            i barnens uppväxtmiljö.
          </note>
          <note>
            Det handlar om fortbildning i läsfrämjande för dagis- och skolpersonal,
            för fritidsassistenter och för lärare. Studieförbunden och folkbildningen
            kan spela en viktig roll, precis som de ideella läsrörelserna.
          </note>
          <note>
            En landsomfattande kraftsamling är vad som behövs nu. Denna ska
            inte vara kortsiktig av kampanjkaraktär utan äga en mycket konkret
            handlingsplan som lägger störst insatser på dem som behöver dem
            mest.
          </note>
          <note>
            Herr talman! Den mångkulturella aspekten ska också ingå i den
            nationella biblioteksstrategin för att förverkliga det övergripande
            demokratiska målet med allas rätt att delta. Vänsterpartiet vill
            öka insatserna för att tillfredsställa de olika språkliga minoriteternas
            behov. Vi vill också att olika språk- och läsinsatser särskilt
            ska riktas till kulturellt eftersatta områden. Dessa kan finnas
            såväl i förorten som på landsbygden. Ja, överallt där dessa områden
            finns ska resurser sättas in.
          </note>
          <note>
            Herr talman! Förutsättningen för att vi med stolthet kan upprätthålla
            bibliotek i allmänhetens tjänst, höja biblioteksstandarden och
            ge alla möjlighet att ta del av biblioteken är bokskaparna – både
            författare och bildmakare. Därför är en höjning av biblioteksersättningen
            också en investering på sikt.
          </note>
          <note>
            Jag vill tacka för ordet med ett gammalt vackert citat från när
            Ungsocialisterna ville sprida kunskap och kultur över landet:
            Ljus över landet, det är vad vi vilja!
          </note>
          <note>
            I detta anförande instämde Lars Ohly (V).
          </note>
          <note type="speaker">
            Anf. 4 CECILIA MAGNUSSON (M):
          </note>
          <note>
            Herr talman! Citaten är ovanligt många i kammaren i dag. Det
            är väl för att kulturutskottet debatterar. Det är härligt!
          </note>
          <note>
            Om jag vore Bengt Berg skulle jag säga att vi i dag debatterar
            fantasins fyrbåk. Det är vad biblioteken kan vara. Den lag vi
            nu debatterar är en lag för framtiden. Den tid vi lever i har
            många möjligheter men rymmer enormt många utmaningar. Betänkandet
            och propositionen som vi debatterar handlar kortfattat om vad
            ett modernt bibliotek ska vara. Vad är det i dag, och vad ska
            det vara i framtiden?
          </note>
          <note>
            Det finns kulturdebattörer – inte här i dagens kammare – som
            tycker att ett bibliotek även i fortsättningen ska vara ett tystnadens
            palats där det bara ska finnas böcker och tidskrifter i pappersform
            som ska lånas ut och vara en kontrast till dagens uppskruvade
            tempo med ständig uppkoppling och ett enormt medieutbud. Andra
            menar, precis som jag, att bibliotekens utbud ska vara större
            än så, vara en mötesplats för olika saker, inte bara mötesplats
            för litteratur.
          </note>
          <note>
            I förslaget till bibliotekslag, som vi i dag ska fastställa i
            Sveriges riksdag, finns det en mycket bra balans mellan bibliotekens
            tidlösa uppdrag att förmedla litteratur i olika former och teknikneutraliteten.
          </note>
          <note>
            Ett exempel på den nya teknikens möjligheter är att nå nya grupper
            med hjälp av olika medier, till exempel ljudböckerna. De har blivit
            mycket populära på kort tid. Många nya grupper har börjat intressera
            sig för läsning tack vare ljudböckerna. Se bara exemplen med långtradarchaufförerna.
            De var tidigare inte de som sprang ned bibliotekshyllorna, men
            i dag sitter de under långa arbetspass utefter vägarna i Sverige
            och njuter bok efter bok.
          </note>
          <note>
            Gamla människor har också fått en betydligt bättre tillgång till
            litteratur med hjälp av den nya tekniken. Det finns en dam i Karlskoga,
            86 år, som har blivit lätt synskadad och inte kan läsa. Men hon
            kan lyssna! Och hon lyssnar flera timmar varje dag på olika skönlitterära
            verk. Den gamla damen som har varit hemmafru och tidigare sparsam
            med bokslukandet har blivit litterär på gamla dar. Det är väl
            fantastiskt vad tekniken kan göra!
          </note>
          <note>
            En god princip för politiskt arbete är att utforma tydliga mål,
            inte att detaljstyra. Inom det område som den nya bibliotekslagen
            gäller är det inte bara den lagen som tar upp frågan. Biblioteken
            är så pass viktiga. Även skollagen och läroplanen slår fast att
            varje kommun ska erbjuda sina medborgare ett väl fungerande bibliotek,
            och alla elever ska ha rätt till ett skolbibliotek. I skollagen
            står det också att skolbiblioteken definieras som en gemensam
            och ordnad resurs av medier och information som ställs till elevernas
            och lärarnas förfogande och som ingår i skolornas pedagogiska
            verksamhet med uppgift att stödja elevernas lärande. Så är det!
          </note>
          <note>
            Det räcker inte med detta, herr talman. I läroplanerna är biblioteken
            centrala. De är rektorernas absoluta ansvar. Av läroplanerna framgår
            att rektorns speciella ansvar för skolans arbetsmiljö gäller inte
            bara förskoleklasserna utan också grundskolan, grundsärskolan,
            specialskolan, sameskolan och fritidshemmen. Arbetsmiljön ska
            utformas så att eleverna får tillgång till handledning, läromedel
            av god kvalitet och annat stöd för att själva kunna söka kunskap
            genom till exempel bibliotek, datorer och andra hjälpmedel.
          </note>
          <note>
            För gymnasieskolan tillkommer förutom det jag nu har sagt att
            man kan använda bok- och bibliotekskunskap och modern teknik som
            ett verktyg för kunskapssökande, kommunikation, skapande och lärande.
            Bibliotek är oerhört centralt, om inte publiken här redan har
            förstått.
          </note>
          <note>
            I den nuvarande bibliotekslagen, och i det förslag vi nu debatterar,
            ingår skolbiblioteken i det allmänna biblioteksväsendet. Det är
            fastslaget på så många punkter. I det förslag till bibliotekslag
            som läggs fram i propositionen tydliggörs att såväl offentliga
            som enskilda huvudmän inom skolväsendet självständigt ansvarar
            för skolbiblioteken. I och med detta tar vi ännu ett steg framåt
            för bibliotekens ställning i samhället.
          </note>
          <note>
            Hur framstår då oppositionen i detta betänkande? Deras övertygelse
            är att ju fler detaljregler som kommer från Stockholm, desto bättre
            och likvärdigare verksamhet. Det är i grunden helt fel. Svenska
            kommuner och svenska skolor ser mycket olika ut. En stor skola
            med många elever kan erbjuda ett fantastiskt skolbibliotek med
            anställd personal. Det är bra. Men en liten skola som ligger på
            gångavstånd till ett folkbibliotek kan inte göra detta. Det har
            faktiskt bättre förutsättningar att samverka med folkbiblioteket
            som ligger i närheten.
          </note>
          <note>
            Det viktiga är att alla elever får tillgång till ett bra bibliotek.
            Detsamma gäller oppositionens krav på utbildad personal på biblioteken.
            Svensk sjukvård blir inte bättre för att socialutskottet bestämmer
            hur många läkare det ska finnas på Akademiska sjukhuset i Uppsala.
            Skolan blir inte bättre för att utbildningsutskottet detaljreglerar
            antalet förskollärare i Tidaholms kommun. De kommunala biblioteken
            blir inte bättre och inte mer rättvisa för att vi från Stockholm
            talar om för dem vilken specifik utbildning personalen bör ha
            på biblioteken.
          </note>
          <note>
            Det viktiga som lagen slår fast är att varje kommun ska erbjuda
            bra bibliotek med bra personal och att alla skolor ska erbjudas
            bra skolbibliotek. Vägen dit kan se väldigt olika ut. Vi måste
            i det här fallet respektera hur det kommunala Sverige ser ut.
          </note>
          <note>
            En sak till som jag vill ta upp är Kungliga bibliotekets roll,
            som blir allt viktigare. Mindre kommuner, till exempel, behöver
            mer konsultativ hjälp när de arbetar med biblioteksfrågan, för
            de har inte den kompetensen själva. Kommunerna har jättemycket
            att lära av varandra när det gäller biblioteken – därav den samordnande
            roll som Kungliga biblioteket pekas ut att få och delvis redan
            har. Det kan göra mycket. Kungliga bibliotekets utvidgade roll
            är att se om det behövs nya strategidokument och hur de ska se
            ut. Där spelar Kungliga biblioteket roll.
          </note>
          <note>
            Detta är redan på plats. Jag återanvänder ett ord som Gunilla
            Carlsson använde, herr talman, när hon talade om att slå in öppna
            dörrar. Det är precis vad man gör med reservationen i denna del.
          </note>
          <note>
            Slutligen: Den nya bibliotekslagen är väl avvägd med tydliga
            mål där kommunernas absoluta ansvar slås fast. Den är teknikneutral
            och modern men tar hänsyn till kommunernas olikheter.
          </note>
          <note>
            Förslag till en modern bibliotekslag i tiden är med andra ord
            det som jag yrkar bifall till, och samtidigt yrkar jag avslag
            på samtliga reservationer.
          </note>
          <note>
            I detta anförande instämde Peter Jutterström (M).
          </note>
          <note type="speaker">
            Anf. 5 TINA EHN (MP) replik:
          </note>
          <note>
            Herr talman! Jag får börja med att fylla i det som jag missade
            i mitt anförande. Jag ställer mig naturligtvis bakom alla Miljöpartiets
            reservationer men yrkar bifall till reservationerna 5 och 17.
            Jag tror inte att jag har missat yrkandena någon gång förut i
            talarstolen, men någon gång är den första, som med allt här i
            världen.
          </note>
          <note>
            På Cecilias anförande hör jag att hon är väldigt nöjd med den
            nya bibliotekslagen och alla förslag däri. Jag har lyssnat noga.
            Men det kommer alarmerande uppgifter om att vi saknar bibliotekarier
            och att vi saknar skolbibliotek. Med tanke på den betydelse som
            vi med all säkerhet vet att allt detta har för unga människors
            möjlighet att ta del av information, bli lotsade vidare i informationssamhället,
            ta del av språkböcker och så vidare undrar jag om inte Cecilia
            Magnusson känner någon oro för att det i bibliotekslagen inte
            finns med någonting om själva bibliotekariernas roll, om bibliotekariernas
            betydelse. Är det inte viktigt att detta verkligen finns med i
            en lag?
          </note>
          <note type="speaker">
            Anf. 6 CECILIA MAGNUSSON (M) replik:
          </note>
          <note>
            Herr talman! Biblioteken är oerhört centrala i många människors
            liv. Det var de, och är fortfarande, i mitt eget liv. Mitt bibliotek,
            som ligger mitt över gatan hemma i Göteborg, håller på att byggas
            om och byggas ut till att bli en fantastisk skapelse, verkligen
            en fantasins fyrbåk som kommer att glädja göteborgarna. Biblioteken
            är väldigt viktiga.
          </note>
          <note>
            Precis om Tina Ehn sade i sitt anförande är biblioteken inte
            bara en samling böcker, utan biblioteken är både böckerna och
            de människor som förmedlar fantasin, kunskapen och de fakta som
            finns där. Bibliotekspersonalen är i högsta grad en del i det
            bra biblioteket. Det finns med i alla de lagar som jag redogjorde
            för att det ska finnas minst ett bibliotek i varje kommun, och
            det är kommunernas ansvar att förse invånarna med möjlighet till
            bibliotek. Biblioteken är böckerna och de anställda där.
          </note>
          <note>
            Nej, jag tycker inte att det finns något problem här, utan jag
            är fullständigt förtröstansfull med att varje kommun uppskattar
            sitt bibliotek och de anställda där. Jag håller med Tina Ehn om
            att det är allvarligt att många kommuner väljer bort att prioritera
            biblioteksverksamheten. Det kan vi inte reglera från riksdagshåll,
            utan vi får uppmuntra våra kommuner att jobba bättre och avsätta
            mer medel för denna verksamhet.
          </note>
          <note type="speaker">
            Anf. 7 TINA EHN (MP) replik:
          </note>
          <note>
            Herr talman! Jag konstaterar att jag inte får något riktigt svar,
            eller jag får ett svar där man säger att det inte går att reglera
            från riksdagshåll. Men det gör det faktiskt; det går att reglera
            i en lag att det ska finnas personal. Det är det vi debatterar
            här. Det är bekymmersamt att man inte tar det här på större allvar.
          </note>
          <note>
            Vi ser att det är tufft i många kommuner. Man har svårt att klara
            det man ska göra. På vissa ställen får man skära ned på antalet
            bibliotekarier. Jag läste en artikel om Sollefteå där man plockar
            bort bibliotekarien på en gymnasieskola. Eleverna där är otroligt
            oroliga för hur de ska lotsas. De har jättemycket hjälp av biblioteket
            med att lotsas runt i informationstekniken och med att hitta.
            Allting finns, men det gäller att hitta. Det är många gånger en
            konst och någonting man behöver lära sig i dag. Där har bibliotekarierna
            en mycket viktig roll och kan vara ett otroligt stöd inom skolans
            värld.
          </note>
          <note>
            Eleverna säger att matsalen och biblioteket är de två ställen
            som utgör hjärtat i skolvärlden. Plockar man bort bibliotekarien
            från biblioteket kanske man ska plocka bort matsalspersonalen
            från matsalen så att alla får laga sin mat själva. Var går gränsen
            till den trygga möjlighet att utvecklas som vi ändå ska vara med
            och skapa i politiken? Jag tycker att det skulle ha funnits en
            tydligare skrivning och tydligare ambitioner i lagen när det gäller
            personalens betydelse, och det skulle lagstadgas.
          </note>
          <note type="speaker">
            Anf. 8 CECILIA MAGNUSSON (M) replik:
          </note>
          <note>
            Herr talman! Jag håller med Tina Ehn om att det är ett problem
            om bibliotek läggs ned, och jag vill inte se utvecklingen att
            fler bibliotek läggs ned eller att fler bibliotek försvinner.
            Det är ett allvarligt problem, som vi får försöka lösa tillsammans
            med kommunerna. Vi får uppmuntra dem och få dem att inse hur viktigt
            det är med bibliotek, om de ännu inte gör det. Jag är övertygad
            om att de allra flesta kommuner uppskattar sina bibliotek och
            de anställda inom biblioteken.
          </note>
          <note>
            Precis som jag sade i min förra replik är biblioteken inte bara
            boksamlingen, utan biblioteken är människorna, låntagarna och
            de anställda. Men det kanske behövs andra kategorier än bibliotekarier.
            Vi har goda exempel från Stockholmstrakten i Nacka kommun. När
            man anställde andra personalkategorier än bibliotekarier och kompletterade
            bibliotekarierna med andra kompetenser ökade besöken och bokutlånen
            stort.
          </note>
          <note>
            Självklart är människan i biblioteket oerhört viktig. Det är
            jag helt överens med Tina Ehn om. Men att vi skulle reglera det
            i den nya bibliotekslagen är, för att använda Gunilla Carlssons
            ord om igen, som att slå in öppna dörrar, för det räknas redan
            in.
          </note>
          <note type="speaker">
            Anf. 9 BENGT BERG (V) replik:
          </note>
          <note>
            Herr talman! Det var lite smått och gott det där, Cecilia Magnusson.
            Jag kan väl hålla med om att det är bättre än om det vore dåligt.
            Jag tycker att du har en väldigt idealistisk syn på den verklighet
            som vi lever i och de villkor som biblioteken verkar under.
          </note>
          <note>
            I slutet av ditt anförande kom du in på KB, Kungliga biblioteket,
            som ju är en sorts paraply över hela landets biblioteksväsen.
            Nu har Kungliga biblioteket inte fått de 13 miljoner man har äskat,
            och det är beklagligt att en så rik nation som Sverige inte har
            råd att upprätthålla ett så bra centralt system som möjligt.
          </note>
          <note>
            Det sägs då att Kungliga biblioteket ska uppfylla nya strategiska
            mål. Då skulle jag vilja höra din syn på det: Vilka är de målen?
            Hur ska man kunna utföra samma viktiga idoga arbete med 20 färre
            i en personalstyrka som inte är alltför stor?
          </note>
          <note>
            Jag kan skicka med några mer lokala frågor, eller ett mindre
            bibliotekssammanhang, nämligen skolbiblioteken som vi alla värnar
            om. Vi borde gemensamt kunna uttrycka en stor oro när det år efter
            år kommer rapporter om att biblioteken fortfarande är undermåliga.
            Det står kanske några kartonger i en källare eller det är obemannat.
          </note>
          <note>
            Du sade att det finns en stor olikhet mellan kommunerna, men
            det är en dålig tröst för dem som är mest olika. Jag skulle vilja
            veta lite mer om på vilket sätt denna olikhet spelar någon roll
            i debatten om bibliotekslagen.
          </note>
          <note type="speaker">
            Anf. 10 CECILIA MAGNUSSON (M) replik:
          </note>
          <note>
            Herr talman! KB:s samordnande roll är väldigt viktig. KB är inte
            bara ett paraply utan även en inspiratör, spridare av goda erfarenheter
            som man kan ta del av och konsult till små kommuner som inte har
            kompetensen på egen hand. KB kommer att göra en jättestor skillnad
            i arbetet med att utveckla biblioteken i landets alla kommuner
            – 289 tror jag att det är. Jag är övertygad om att KB kommer att
            göra ett fantastiskt bra arbete.
          </note>
          <note>
            I KB:s uppgift ligger också att leta och se om det behövs ett
            strategidokument eller flera strategidokument. Då ska de ha möjlighet
            att ta fram dessa dokument. Det har inte bara jag och allianspartierna
            i kulturutskottet konstaterat, utan även utbildningsutskottet
            har konstaterat att detta ligger i KB:s roll. Det står i betänkandetexten
            i det ärende vi debatterar i dag. KB kommer att vara en jätteviktig
            spelare i detta arbete framöver.
          </note>
          <note>
            När det gäller skolbiblioteken har den nybildade Skolinspektionen
            i uppdrag att titta på hur skolorna ger rektorn ansvar att förse
            eleverna med nödvändiga kunskaper, och där ligger bland annat
            skolbibliotek. Jag är övertygad om att vi kommer att ordna detta
            på bästa sätt.
          </note>
          <note type="speaker">
            Anf. 11 BENGT BERG (V) replik:
          </note>
          <note>
            Herr talman! Det är återigen ett väldigt idealistiskt tänkande
            att det här nog kommer att bli bra. Ibland tror jag att Cecilia
            Magnusson har en värmländsk gen i sig. I Värmland har vi ett uttryck
            som heter: Det ordner sig, och gör det inte det så kvetter det.
            Jag tycker att det är tillämpligt, men inte i kulturpolitiken,
            för där kvetter det inte om det finns bra skolbibliotek och bemannade
            bibliotek.
          </note>
          <note>
            Efter analysen av KB:s framtida verksamhet och betydelse får
            jag uppfattningen att Cecilia Magnusson nästan nöjer sig med att
            KB blir någon sorts konsultfirma som ska inspirera och ge lite
            kickar utåt i vårt avlånga land. Men KB:s uppdrag är så mycket
            större: att insamla och att förvalta berättelserna, som det heter,
            till kommande generationer och allt detta.
          </note>
          <note>
            Då har jag svårt att få ihop det med att de blir 20 färre i personalstaben
            och, som Cecilia Magnusson säger, att man ska leta fram ett dokument.
            Vad tror Cecilia Magnusson att det skulle stå i det dokumentet
            i så fall som skulle lösa detta uppdrag?
          </note>
          <note type="speaker">
            Anf. 12 CECILIA MAGNUSSON (M) replik:
          </note>
          <note>
            Herr talman! Tack, Bengt Berg, för att du jämför mig med värmlänningar
            och tycker att jag har ett värmländskt drag! Jag uppskattar det
            mycket. Vi smålänningar är inte så vana vid komplimanger – vi
            är vana vid fattigare tilltal.
          </note>
          <note>
            Jag tror på människan, Bengt Berg, och människans förmåga. Ja,
            det är min utgångspunkt. Och självklart vet vi, inte bara tror,
            att inom biblioteksområdet och kulturområdet finns det många människor
            som har en stark drivkraft att göra detta så bra som möjligt.
            Vår uppgift som politiker är att sätta upp mål och ange visioner,
            inte detaljstyra. Vi sätter ramarna, och sedan fyller människorna
            dem. Det kommer den nya bibliotekslagen också att stimulera till.
          </note>
          <note>
            Precis som Bengt Berg sade har KB fler uppdrag än detta som de
            nu har påbörjat. Jag är övertygad om att de kommer att sköta det
            med bravur.
          </note>
          <note>
            Och vi inom Alliansen och oppositionen kommer att följa detta
            arbete för att se att de uppfyller det, men jag är övertygad om
            att de med den kompetens som finns inom KB kommer att klara det
            galant.
          </note>
          <note>
            Anf. 13 GUNILLA CARLSSON i Hisings Backa (S) replik:
          </note>
          <note>
            Herr talman! Det är härligt att Cecilia Magnusson här i kammaren
            lyfter upp Göteborg – det S-V-MP-styrda Göteborg – som ett bra
            exempel angående biblioteken och det stadsbibliotek som vi har
            i Göteborg. Att man satsar på kulturen i Göteborg gör mig jättestolt
            och glad som göteborgare och som socialdemokrat.
          </note>
          <note>
            Jag tänkte på frågan om en nationell biblioteksstrategi. Jag
            tycker inte att det är riktigt tydligt att det förslag som vi
            från oppositionen lägger fram om att vi vill ha en nationell biblioteksstrategi
            redan är tillgodosett.
          </note>
          <note>
            Om vi tittar i betänkandetexten och i propositionen ser vi att
            det står att Kungliga biblioteket är den myndighet som ska få
            ansvaret för att ha en nationell överblick och ska främja verksamhet
            inom det allmänna biblioteksväsendet. Men det framgår inte alls
            att man ska ha en biblioteksstrategi och en nationell biblioteksplan,
            utan det står att Kungliga biblioteket självt ska få bedöma om
            de vill göra det här.
          </note>
          <note>
            Jag tycker att det är att släppa ansvaret från politikens sida.
            För mig är det viktigt att vi vågar ta beslut och att vi vågar
            peka med hela handen utifrån att vi ser att situationen ser ut
            som den gör.
          </note>
          <note>
            Då skulle jag vilja ställa frågan till Cecilia: Är det verkligen
            så att du tycker att det förslag vi lägger fram i vår reservation
            överensstämmer med det förslag som ligger i propositionen?
          </note>
          <note type="speaker">
            Anf. 14 CECILIA MAGNUSSON (M) replik:
          </note>
          <note>
            Herr talman! Jag ska börja med att läsa ur vårt betänkande på
            s. 25, och det är yttrandet från utbildningsutskottet:
          </note>
          <note>
            Av propositionen (s. 45) framgår att regeringen i fråga om en
            nationell biblioteksplan anser att det i det uppdrag som Kungl.
            Biblioteket redan har finns utrymme att överväga vilka mer strategiskt
            inriktade dokument som kan främja samverkan och utveckling inom
            området. Med andra ord kan myndigheten bedöma om det finns behov
            av nationella plandokument och i så fall utarbeta sådana.
          </note>
          <note>
            Detta konstaterar utbildningsutskottet. Och jag menar att det
            är till fyllest. Finns det inom verksamheten behov av en biblioteksstrategi
            kommer det fram en biblioteksstrategi. Men jag kommer aldrig att
            acceptera att vi ska besluta om en biblioteksstrategi därför att
            Gunilla Carlsson behöver en biblioteksstrategi. Det är verksamhetens
            behov som ska styra, inte politikens. Det är min bestämda uppfattning.
          </note>
          <note>
            Anf. 15 GUNILLA CARLSSON i Hisings Backa (S) replik:
          </note>
          <note>
            Herr talman! Jag tycker att man ska vara tydlig och säga att
            detta är två helt olika förslag.
          </note>
          <note>
            Cecilia Magnusson säger i talarstolen att vi slår in öppna dörrar.
            Vi är tydliga ifrån oppositionen. Vi tycker att det här behövs.
            Det behövs en nationell biblioteksstrategi. Det säger vi utifrån
            att vi ser hur situationen ser ut: färre filialer, färre bibliotek,
            vi har en läsutveckling som går åt helt fel håll och vi har många
            grupper som inte tar del av bibliotekens verksamhet.
          </note>
          <note>
            Vi ser vårt uppdrag att tydligt peka på att vi vill ha en nationell
            biblioteksstrategi. Vi är inte ensamma om det. Det finns andra,
            varav Biblioteksföreningen är en, som lyfter fram vikten av detta.
          </note>
          <note>
            Man måste vara tydlig med att Kungliga biblioteket ska få detta
            uppdrag. Det ni säger i propositionen och betänkandet är att om
            Kungliga biblioteket anser att man ska ha en strategi – eller
            om det efterfrågas av biblioteken – kan de göra en sådan. Jag
            tycker att jag och vi som politiker måste ta vårt ansvar och säga
            att vi tycker att den utveckling vi ser går åt helt fel håll.
          </note>
          <note>
            Vi vill ha en nationell biblioteksstrategi därför att vi tror
            att det är ett sätt att se till att främja biblioteksutvecklingen
            och till syvende och sist se till att vi får en läsutveckling
            som vänder åt ett mer positivt håll både för individerna och för
            samhället och utvecklingen i stort.
          </note>
          <note>
            Vi behöver se till att fler människor tar del av bibliotekens
            verksamhet och att läsandet ökar. Det ser jag som jätteviktig
            uppgift, i stället för att bara säga: Det får de göra som de vill
            med. Det tycker jag är en svaghet i propositionen.
          </note>
          <note type="speaker">
            Anf. 16 CECILIA MAGNUSSON (M) replik:
          </note>
          <note>
            Herr talman! Läsfrämjande är oerhört viktigt. Regeringen satsar
            fantastiska summor på att främja läsandet och ta in nya aktörer
            som hjälper till med detta. Många vägar har öppnats, och många
            fler vägar kommer att öppnas.
          </note>
          <note>
            Vi kommer dock inte att göra detta med ett ovanperspektiv. Gunilla
            Carlsson var mycket klargörande alldeles nyss: Det är politikens
            behov som ska gälla, inte underifrånperspektivet. Om bibliotekspersonal,
            Kungliga biblioteket och andra aktörer och kommuner tycker att
            det behövs en strategi eller flera strategier och olika dokument
            kommer detta att komma fram. Det är det vi säger.
          </note>
          <note>
            Vi tänker inte ställa upp på en biblioteksstrategi för att Gunilla
            Carlsson och Socialdemokraterna ska ha det. Om det ska finnas
            en strategi när det gäller biblioteken ska den komma från dem
            som behöver den, inte från politiken.
          </note>
          <note type="speaker">
            Anf. 17 ULF NILSSON (FP):
          </note>
          <note>
            Herr talman! Förmågan att läsa är nyckeln till delaktighet i
            vårt samhälle. När vi till exempel ser elever som har det svårt
            efter några år i skolan är det ofta för att de, när de var en
            liten flicka eller pojke, inte lyckades knäcka läskoden utan kom
            hopplöst efter i skolan. I värsta fall var det heller inte någon
            vuxen som upptäckte det i tid. En vuxen person som inte kan ta
            till sig vanlig information genom medier är utan delaktighet och
            i ett hopplöst underläge.
          </note>
          <note>
            Läsande av både faktaböcker och skönlitteratur har alltid bidragit
            till att en människa tänker nya tankar, reflekterar och drar slutsatser.
            Den konstnärliga upplevelsen av till exempel skönlitteratur skapar
            också ny insikt – en kunskap som inte går att få via faktaböcker.
          </note>
          <note>
            Det är just för att det är en sådan kraft i litteratur och konst
            som makthavare ofta har velat kontrollera vad människor läser.
            Om den gamle kinesiske kejsaren Shi Huangdi skrev Evert Taube
            att han byggde kinesiska muren och brände alla böcker i Kina för
            att själv bli början. På 1900-talet ordnade nazisterna och Goebbels
            bokbål i Tyskland, och samtidigt tog Stalin ett järngrepp om litteratur
            och konst i Sovjet.
          </note>
          <note>
            Men man kan begränsa friheten på många sätt. Jag brukar ibland
            citera författaren Ray Bradbury som bland annat sade: Man behöver
            inte bränna böcker för att göra slut på en kultur. Det räcker
            med att få människor att sluta läsa. Tyvärr är det detta som delvis
            har hänt under lång tid i Sverige – att många unga läser sämre
            och mindre. Det är en lång utveckling med en negativ lästrend
            som har hållit på i 25–30 år i Sverige.
          </note>
          <note>
            Det är för att vända 25 års negativ utveckling som Alliansen
            nu genomför ett antal åtgärder både inom skolan och inom kulturen.
            Tydliga kunskapsmål, uppföljningar med nationella prov och att
            speciallärarna kommer tillbaka är viktiga förändringar som Alliansen
            genomfört i skolan. Den nya skollagen säger också, som vi har
            hört, att alla skolor ska ha skolbibliotek. Det är en nyhet som
            har kommit sedan Alliansen tillträdde som regering, och det är
            något som vi i Folkpartiet har kämpat för länge.
          </note>
          <note>
            I kulturpolitiken har vi nu två viktiga propositioner om läsning
            att ta ställning till i höst. Den första är dagens proposition
            om bibliotek och bibliotekslag, och den andra – som debatteras
            senare i höst – är propositionen om litteratur och läsning, Läsa
            för livet .
          </note>
          <note>
            För säkerhets skull – när vi nu pratar om böcker – ska jag säga
            att jag självklart inte bara menar pappersböcker när jag talar
            om läsning. Det viktiga med att utveckla sin läsförmåga är att
            man kan läsa olika typer av texter och till exempel förstå abstrakta
            resonemang och tillgodogöra sig information.
          </note>
          <note>
            Det gäller naturligtvis oavsett om man läser på nätet, i e-böcker
            eller via andra medier. Det finns inte någon nödvändig motsättning
            mellan läsning och nya medier eller exempelvis nätsurfning – tvärtom.
            Ju mer utvecklad läsare man är desto lättare kan man vara källkritisk,
            värdera information och hitta det intressanta i olika sammanhang.
          </note>
          <note>
            En nyhet i dagens lagförslag är just att allmänheten avgiftsfritt
            ska få låna och få tillgång till litteratur oavsett publiceringsform,
            till exempel fysisk form eller digital som e-böcker. Så gör redan
            många kommuner, men nu blir det fastslaget att samma regler ska
            gälla för e-böcker som pappersböcker. Det är viktigt.
          </note>
          <note>
            Mer ingående förslag om att utveckla bra sätt att förmedla e-böcker
            och lösa frågorna om författarnas ersättning behöver vi diskutera
            framöver. En del av det tas upp i propositionen Läsa för livet
            . Den viktiga frågan återkommer vi till.
          </note>
          <note>
            Propositionen om bibliotek innebär också att grundläggande kvalitetskrav
            införs när det gäller bibliotekens utbud av olika slag: medier,
            informationssökning och andra tjänster. Omvärldens förändringar
            ska speglas i bibliotekens uppdrag att sprida kunskap om hur ny
            informationsteknik kan användas och hur man kan hjälpa människor
            att lära sig att använda den.
          </note>
          <note>
            I propositionen uttrycks att begreppet kvalitet ska innebära
            att biblioteken ska göra aktiva val baserade på kvalitetskriterier
            när de planerar tjänster eller gallrar i bestånden. I begreppet
            allsidighet ligger också ett krav på neutralitet och att utbudet
            av medier och tjänster inte får styras av ideologiska eller religiösa
            påtryckningar.
          </note>
          <note>
            Det är också en mycket viktig nyhet att regeringen nu föreslår
            att biblioteken ska ägna särskild uppmärksamhet åt barn och ungdomar
            för att främja språkutveckling, stimulera till läsning och så
            vidare genom att erbjuda litteratur utifrån deras behov. Det konstateras
            också att biblioteken kan spela en särskilt viktig roll för barn
            och ungdomar från läsovana familjer.
          </note>
          <note>
            Vi har haft en bibliotekslag, som för övrigt var den första i
            historien. Ibland låter det som om vi alltid har haft en bibliotekslag,
            men den första kom 1996, och det här är alltså den andra.
          </note>
          <note>
            För att förtydliga definierar regeringen vilka bibliotek som
            ingår i det allmänna biblioteksväsendet. Det är det vi kallar
            folkbiblioteken, stadsbiblioteken, skolbiblioteken, högskolebiblioteken,
            de regionala biblioteken, bokbussarna, lånecentralerna och de
            övriga offentligt finansierade biblioteken.
          </note>
          <note>
            Med tanke på diskussionen om biblioteksstrategi vill jag påpeka
            att den här lagen tar ett väldigt kliv framåt för att ta ett helhetsgrepp
            över biblioteksverksamheten.
          </note>
          <note>
            En viktig fråga är naturligtvis också hur biblioteken är tillgängliga
            för alla, oavsett om man kan ta sig dit fysiskt eller om man besöker
            dem via nätet. Därför är det viktigt att propositionen pekar ut
            tre prioriterade grupper. Det är personer med funktionsnedsättning,
            personer med annat modersmål än svenska och våra nationella minoriteter.
          </note>
          <note>
            Biblioteken ska vara öppna och tillgängliga på ett likvärdigt
            sätt för alla. Tidigare gällde de uppdrag som jag räknade upp
            – det är en viktig skillnad – bara de kommunala folkbiblioteken,
            men nu gäller prioriteringarna alla bibliotek som ingår i det
            allmänna biblioteksväsendet.
          </note>
          <note>
            Herr talman! Biblioteken gör ett fantastiskt arbete runt om i
            Sverige redan i dag. Jag har varit på besök och sett många aktiva
            bibliotek som ordnar författaraftnar för vuxna, bokträffar, filmkvällar
            och sagostunder för barn och mycket mer. Många bibliotek har också
            redan nu utvecklat samarbete med skolor och föreningar.
          </note>
          <note>
            Det vi i Folkpartiet särskilt uppskattar i den nya bibliotekslagen
            är att lagen skärper kravet inte bara på biblioteken utan också
            på att huvudmännen, det vill säga kommunerna och staten, tar sitt
            ansvar för att ge biblioteken möjlighet att leva upp till den
            nya lagen. Det finns en stor kompetens och expertis på biblioteken,
            och det är bra att det slås fast att de nu ska arbeta aktivt med
            att öppna dörren till läsning för fler människor. Det är bra att
            böckernas värld blir tillgänglig för allt fler.
          </note>
          <note>
            Herr talman! Avslutningsvis: Jag hoppas och är övertygad om att
            vi kan få se ett riktigt läslyft för Sverige, för det behöver
            Sverige. De satsningar som regeringen gör på läsning i skolan,
            den nya bibliotekslagen och den kommande litteraturpropositionen
            är bra byggstenar för ett riktigt läslyft, tycker jag.
          </note>
          <note>
            Jag yrkar bifall till utskottets förslag och avslag på motionerna.
          </note>
          <note type="speaker">
            Anf. 18 PER LODENIUS (C):
          </note>
          <note>
            Herr talman! Genom litteraturen speglas vårt samhälle, samtidigt
            som det också bevaras för framtida historiebeskrivning. Det skrivna
            ordet kan roa och oroa, skapa frågor och ge svar. Litteraturen
            är en viktig samhällsberättare och samtidigt en samhällsbärare.
          </note>
          <note>
            För Centerpartiet är det därför väsentligt att alla har möjlighet
            att få tillgång till litteratur. Biblioteket med sin fria utlåning
            av böcker är en mycket viktig del i vårt demokratiska samhälle.
          </note>
          <note>
            År 1997 fick vi en bibliotekslag som garanterade den avgiftsfria
            utlåningen av böcker. Men sedan 1997 är det mycket som har hänt,
            inte minst med den snabba tekniska utvecklingen i vårt informationssamhälle.
          </note>
          <note>
            I dag ska vi ta beslut om en ny bibliotekslag, drygt 16 år efter
            att den nuvarande antogs.
          </note>
          <note>
            Mycket är sig likt i den nya lagen. Att låna litteratur på bibliotek
            ska till exempel också fortsättningsvis vara avgiftsfritt. Tillägget
            är att boklånet ska vara avgiftsfritt oberoende av om boken tillhandahålls
            i fysisk form eller i digital form genom exempelvis en så kallad
            e-bok, alltså oavsett publiceringsform.
          </note>
          <note>
            Tillgänglighet till e-böcker på biblioteken är en angelägen fråga.
            Här har biblioteken i vårt land kommit olika långt i att erbjuda
            ett smidigt system för utlåning av e-böcker som ett komplement
            till det klassiska biblioteket. Det finns anledning att återkomma
            längre fram till den frågan.
          </note>
          <note>
            Herr talman! I den nya bibliotekslagen lyfts det också fram att
            folkbiblioteken ska verka för att öka kunskapen om hur informationsteknik
            kan användas för kunskapsinhämtning, lärande och delaktighet i
            samhällslivet. Med ökad kunskap inom området kan också biblioteket
            fungera än mer som ett kompetenscentrum för mediekonsumtion. Här
            finns många möjligheter att utveckla nya tjänster.
          </note>
          <note>
            Biblioteket är inte bara en bokdepå, en utlåningscentral av litteratur.
            Nej, biblioteket kan vara ett kommunalt informationscenter eller
            en lokal för många olika kulturella yttringar, allra helst kanske
            både och. Det kan finnas samarbete med föreningar och folkbildningen,
            med studiecirklar och kulturevenemang. På många orter är biblioteket
            redan i dag det självklara kulturcentret i vid bemärkelse.
          </note>
          <note>
            Biblioteken är här i första hand en kommunal samhällsresurs och
            måste också få fortsätta att vara det. Det är inom kommunen, på
            orten där biblioteket finns, som man ska utveckla sitt bibliotek,
            sitt kulturcentrum.
          </note>
          <note>
            Sätten och metoderna för detta skiftar över landet och ska så
            göra. Det är i kommunen man vet bäst vad som fungerar och vad
            som efterfrågas och behövs.
          </note>
          <note>
            Ett exempel är Nacka kommun, där man satsar på kultur och då
            inte minst på sina sex bibliotek. Man har 1,5 miljoner besök på
            biblioteken och nära 600 000 utlån. Till nästa år kommer man också
            att ge ett extra medieanslag till biblioteken.
          </note>
          <note>
            En intressant aspekt med biblioteken i Nacka är att tre bibliotek
            drivs enskilt av Dieselverkstaden och tre av kommunen. Här kan
            det vara viktigt att poängtera att de privata biblioteken och
            de kommunala får samma ersättning från kommunen. Det är utifrån
            antal utlån och öppettider bland annat.
          </note>
          <note>
            Självklart har man att följa bibliotekslagen, oberoende av om
            biblioteket drivs av en entreprenör eller av kommunen själv. Det
            förtydligas också i den nya bibliotekslagen, vilket jag tycker
            är mycket bra.
          </note>
          <note>
            Vad jag menar är att vi måste vara öppna för nya och moderna
            sätt att göra biblioteket tillgängligt. Det kan handla om att
            flytta ut en del av tjänsterna utanför bibliotekets fysiska väggar
            eller att samverka med omgivningen på nya sätt.
          </note>
          <note>
            Jag tänker exempelvis på Åre, där biblioteket ligger centralt
            i byn, till och med precis vid tågstationen, i kombination med
            turistbyrån. Det ger möjlighet till samverkansvinster, samtidigt
            som biblioteket ligger lättillgängligt, till glädje för både de
            fastboende och den stora mängd turister som besöker Åre.
          </note>
          <note>
            Många exempel finns i vårt land där man ser på biblioteket och
            använder det som en resurs, som en kulturbärare och samhällsutvecklare
            och där samarbete kan ske med både företag och föreningar.
          </note>
          <note>
            Herr talman! Jag är övertygad om att de flesta av dessa goda
            exempel inte hade kommit fram om biblioteket hade setts som en
            statlig angelägenhet. För att biblioteket ska vara den samhällsresurs
            den kan vara och vara en del i en långsiktig och hållbar utveckling
            av det samhälle det verkar i måste biblioteket också i fortsättningen
            få vara en kommunal angelägenhet. Principen om det kommunala självstyret
            är viktig att bevara.
          </note>
          <note>
            Den nya bibliotekslagen är ändå viktig för att fastställa vissa
            principer och uppgifter som ett bibliotek måste ha och vad ett
            bibliotek måste vara för samhället.
          </note>
          <note>
            En viktig aspekt är tillgänglighet. Det handlar om en tillgänglighet
            till lokaler och lånemöjligheter, liksom till aktiviteter och
            annan verksamhet som biblioteket erbjuder.
          </note>
          <note>
            Men det handlar också om att tillgängliggöra, ta fram, marknadsföra
            och visa information och litteratur på olika språk, liksom texter
            på lättläst svenska, ljudböcker och olika tekniska hjälpmedel,
            för att kunna ta del av information oberoende av till exempel
            funktionsnedsättning och språklig bakgrund. För mig är det mycket
            viktiga uppgifter för biblioteken.
          </note>
          <note>
            Herr talman! För Centerpartiet är det väsentligt att alla har
            möjlighet att få tillgång till litteratur. Biblioteket, med sin
            fria utlåning av böcker och sin roll som informations- och kulturspridare,
            är en mycket viktig del i vårt demokratiska samhälle.
          </note>
          <note>
            Med det vill jag yrka bifall till utskottets förslag och avslag
            på motionerna.
          </note>
          <note type="speaker">
            Anf. 19 LARS-AXEL NORDELL (KD):
          </note>
          <note>
            Herr talman! Jag är invald genom Örebro läns valkrets. En av
            de tolv kommuner som vi har är Hällefors kommun. Där har man gjort
            något som Bengt Berg, Vänsterpartiet, uppenbarligen inte gillar.
            Man har hittat en möjlighet att driva biblioteket vidare.
          </note>
          <note>
            Under 21 års tid har man haft en bokhandlare som också har tagit
            om biblioteket och bedrivit den verksamheten.
          </note>
          <note>
            Uppenbarligen har den politiska ledningen i Hällefors uppskattat
            detta eftersom det har hållit på i 21 år. Man kan säga att varken
            Vänsterpartiet eller Socialdemokraterna har brist på röster i
            denna kommun.
          </note>
          <note>
            Herr talman! I den tidigare statsministern Göran Perssons memoarer
            Min väg, mina val finns en intressant passus där Persson berättar
            om läsningen i familjehemmet i Vingåker. Det som fanns i familjebiblioteket
            utöver Bibeln var första delen av ett uppslagsverk. Ni kanske
            har läst om detta, men jag tycker att det är intressant att ta
            upp det. På så sätt kom det sig att den unge Göran Persson lärde
            sig allt som började på bokstaven A. Det handlade om Afrika, apelsin,
            astma och så vidare. Men där bokstaven B tog vid tröt kunskapen.
          </note>
          <note>
            Historien är charmig och manar till eftertanke. Det är en berättelse
            om en annan tid. I vår samtid är nästan all information endast
            en knapptryckning bort.
          </note>
          <note>
            Jag kommer ihåg när ett av våra barn sökte information på nätet
            för ett skolarbete och slet sitt hår och sade: Jag hittar inte
            det här, pappa. Jag går bet.
          </note>
          <note>
            Då sade jag att hon faktiskt hade Kunskapens bok bakom ryggen.
            Hon tyckte att det var smart att man kunde göra det också.
          </note>
          <note>
            Men många ser i dag bara möjligheten att söka via nätet och tänker
            inte ens på att det finns en bok. Pappersbokens ensamrätt på information
            har därmed försvunnit. Den snabba och lättillgängliga informationen
            främjar demokrati och öppenhet. Den är också socialt utjämnande.
          </note>
          <note>
            Jag har på nära håll sett hur viktigt det är för våra ungdomar
            att tidigt få stimulans till läsning för att utveckla sitt språk.
            Vår äldsta dotter har i dag ett levande och uttrycksfullt språk
            som hon har god nytta av i sin profession. Jag är övertygad om
            att det var just för att hon som barn älskade att läsa böcker,
            och hon plöjde skönlitteratur i stor skala. Det var det som gav
            henne detta språk. Numera fortsätter hon att läsa böcker i stor
            skala, men då är det e-boken som gäller.
          </note>
          <note>
            Jag vill understryka att jag tycker att det är mycket oroande
            att det uppväxande släktet, och framför allt en så stor andel
            unga pojkar, i dag inte lär sig att läsa ordentligt. Ett bristfälligt
            ordförråd och svårigheter att uttrycka sig är ett jämställdhetsproblem
            som riskerar att leda till utanförskap. De pojkar som tidigt halkar
            efter får inte den start i livet som de är värda och som de har
            rätt till.
          </note>
          <note>
            Jag menar att alla i vårt land, oavsett bakgrund och förutsättningar,
            ska ges möjligheter till god läsfärdighet. Läsningen är grunden
            för att kunna tillgodogöra sig kunskap. Trenden med vikande resultat
            när det gäller läsfärdighet, särskilt bland unga pojkar, måste
            därför brytas.
          </note>
          <note>
            Herr talman! Den nya informationssituationen är förpliktande.
            Vi får inte falla för frestelsen att luta oss tillbaka. Att tillgängliggöra
            information och böcker är även en samtida utmaning. Det var först
            i och med att riksdagen klubbade igenom alliansregeringens förslag
            till en ny skollag 2010 som det kom ett lagkrav på att varje elev
            ska ha tillgång till ett skolbibliotek.
          </note>
          <note>
            Skolinspektionen har slagit larm om att lagen inte efterföljs
            överallt. Det är ett problem. Jag vet att våra utbildningspolitiker
            arbetar aktivt med detta, även om vi får ha viss respekt för att
            det kan ta tid att anpassa verksamheten efter den nya lagstiftningen.
          </note>
          <note>
            Kristdemokraterna har valt att fokusera på barn och unga under
            denna mandatperiod. Att skolbiblioteksfrågan tar så pass stor
            plats i propositionen känns för oss både betydelsefullt och naturligt.
            Regeringen hänvisar också genomgående till den nya skollagen,
            vilken det också hänvisas till i själva förslaget till lagtext.
          </note>
          <note>
            Tillgänglighetsfrågorna har också en annan aspekt i vår tid.
            Den tekniska utvecklingen har förändrat vårt samhälle på många
            olika plan, så också läsningens villkor. Att it-nationen Sverige
            ska ligga i framkant när det gäller e-böcker känns på många sätt
            naturligt. I en tid av lättillgänglig underhållning i smarta telefoner,
            läsplattor och datorer är kanske inte alltid pappersboken något
            som dagens unga finner lockande. Att ta till sig e-boken som format
            kan vara lättare än den reguljära boken. Att locka till läsning
            och få dagens unga att uppskatta och förstå behovet av läsning
            är ett stort samtidsuppdrag. En offensiv på e-boksfronten kan
            i detta sammanhang spela en avgörande roll. Men e-bokens roll
            är naturligtvis mycket större än så. Att det i propositionen föreslås
            att e-boken ges samma status som vanliga böcker – pappersböcker
            – och därmed erbjuds för gratis utlåning gör lagstiftningen rustad
            för den utveckling som ligger framför oss.
          </note>
          <note>
            Herr talman! Vi kan notera att oppositionen i denna fråga, som
            i så många andra, ställer krav på största möjliga detaljreglering.
            Vi kristdemokrater brukar tala om subsidiaritet. Det är ett ord
            som är lätt att snubbla på. Men det handlar om att makten ska
            ligga där den hör hemma.
          </note>
          <note>
            När det gäller frågan om bibliotekspersonalens utbildning vet
            vi för det första att bibliotekarier inte är någon bristvara.
            För det andra kan man fråga sig om rimligheten i att vi sitter
            här i Stockholm och detaljreglerar personalsammansättning och
            öppettider på biblioteket i Sveg, Finnerödja och Ystad, för att
            nämna tre platser.
          </note>
          <note>
            Det som regleras i lagen är vad biblioteken ska ägna sig åt och
            vilka mål som gäller. Biblioteken ska verka för det demokratiska
            samhällets utveckling genom att bidra till kunskapsförmedling
            och fri åsiktsbildning. Biblioteken ska också främja litteraturens
            ställning och intresset för bildning, upplysning, utbildning,
            forskning samt kulturell verksamhet i övrigt. Folkbiblioteken
            ska vidare vara anpassade till användarnas behov, och verksamheten
            ska vara av god kvalitet. Folkbiblioteken ska också främja barns
            och ungas läsning och informationskompetens. Att kunna nå dessa
            högt uppställda mål är knappast möjligt utan välutbildad personal.
          </note>
          <note>
            Herr talman! Man kan fråga sig om representanterna för oppositionen
            inte tror på sina lokala politiker som faktiskt känner sin bygd
            bättre än andra och vet vilka behov som finns där. Inser man inte
            att dessa högt uppställda mål knappast kan nås om inte personalen
            är välutbildad? Misstror man sina egna kommunpolitiker så till
            den grad att man nu vill skriva in detta i lagen?
          </note>
          <note>
            Herr talman! Jag yrkar bifall till förslaget i betänkandet och
            avslag på motionerna.
          </note>
          <note>
            I anförandet instämde Magnus Sjödahl (KD).
          </note>
          <note type="speaker">
            Anf. 20 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Åhörare på läktaren, det är kul att ni är här i
            dag! Jag tackar också alliansvännerna för god argumentation om
            den nya bibliotekslagen som vi debatterar.
          </note>
          <note>
            Vad sker när vi läser? Ögat följer svarta bokstavstecken på det
            vita papperet från vänster till höger, åter och åter. Och varelser,
            natur eller tankar, som en annan tänkt, nyss eller för tusen år
            sedan, stiger fram i vår inbillning. Det är ett underverk större
            än att ett sädeskorn ur faraonernas gravar förmåtts att gro. Och
            det sker var stund.
          </note>
          <note>
            Det är inte jag som har skrivit detta, även om jag önskar att
            jag hade gjort det. Det är Olof Lagercrantz som har skrivit detta
            i boken Om konsten att läsa och skriva . Det är en vacker beskrivning
            av det som gör litteraturen så speciell, så kraftfull och så viktig.
            Litteraturen och biblioteken är öppna källor till all världens
            bildning, känslor och mänskliga erfarenheter. Litteraturen behöver
            inte kännas vid några gränser i tid och rum, och den finns där
            för oss alla, redo att stiga fram och ta plats i våra sinnen.
          </note>
          <note>
            Det är roligt med citat. Flera har använt sig av citat här, och
            jag tänkte bidra med ett till – ett lite kortare den här gången.
            Det kommer från Cicero, författare, politiker, poet och vältalare
            i Rom på hundratalet före vår tideräkning. Han uttryckte det så
            här: Mina böcker har alltid tid för mig, de är aldrig upptagna.
            Därför blir biblioteken med sina kilometerlånga, eller till och
            med milslånga, rader av öppna världar till omistliga samhällsinstitutioner
            som bidrar till såväl bildning och fantasi som människors själsliga
            eller intellektuella utveckling.
          </note>
          <note>
            Mot den bakgrunden är jag som kulturminister mer än nöjd över
            att regeringen har tagit initiativ till att utveckla den bibliotekslag
            som stiftades 1996 och inte har förnyats sedan dess. Bibliotekslagen
            har varit i behov av uppdatering, bland annat för att möta den
            tekniska utveckling och samhällsutveckling som har skapat nya
            förutsättningar, men också möjligheter, för litteraturen och biblioteken.
          </note>
          <note>
            Regeringen har för riksdagen presenterat ett förslag som också
            tar hänsyn till de många kloka synpunkter som har förts fram av
            remissinstanserna. Enligt förslaget får de svenska biblioteken
            en tydligare lagstiftning som också har daterats upp med hänsyn
            till hur de digitala medierna har utvecklats.
          </note>
          <note>
            Ett betydelsefullt exempel – flera har nämnt det – är att vi
            föreslår att bestämmelsen om avgiftsfrihet vid folkbiblioteken
            också ska gälla för e-böcker, för en bok är en bok är en bok.
            Det betyder att den litteratur som tillhandahålls av biblioteken
            ska vara avgiftsfri för låntagaren oavsett om det handlar om ett
            fysiskt exemplar som är tryckt på papper eller om boken är elektronisk.
          </note>
          <note>
            Den nya bibliotekslagen har också ett bredare fokus än den som
            nu gäller, för den nya lagen speglar tydligare den verksamhet
            som bedrivs inom hela det allmänna biblioteksväsendet. Ett exempel
            på det, herr talman, är förslaget till en ny portalparagraf som
            tar fasta på bibliotekens betydelse också för demokratin – för
            det demokratiska samhällets utveckling och bibliotekens roll i
            kunskapsförmedling och åsiktsbildning.
          </note>
          <note>
            Bibliotekens stora betydelse för bildning och för att främja
            litteraturens ställning lyfts också fram tydligare i den nya lagen.
            Bland annat slås fast att folkbiblioteken ska ägna särskild uppmärksamhet
            åt barn och unga för att främja deras språkutveckling och stimulera
            till läsning. I detta arbete har bibliotekarierna en given roll.
            Detta tycker jag är särskilt viktigt i en tid av sjunkande läsförmåga
            hos framför allt unga pojkar.
          </note>
          <note>
            Vikten av litteratur- och läsfrämjande är något vi i regeringen
            också har lyft fram i propositionen Läsa för livet , som nyligen
            lämnades till riksdagen och kommer att debatteras senare i höst.
            Jag inte bara tror utan är övertygad om att bristande läsförmåga
            kan bli ett av våra stora demokratiska problem framöver. Det är
            nämligen genom orden och språket vi kan uttrycka våra tankar,
            åsikter, önskningar och drömmar. Den som inte har språket – som
            inte finner ord eller förstår ordens betydelse – tystnar eller
            riskerar att hamna utanför samhällsdiskussionen och den sociala
            gemenskapen.
          </note>
          <note>
            Minskad läsförmåga kan på så vis i förlängningen leda till svårigheter
            socialt, demokratiskt och jämställdhetsmässigt för den enskilde,
            och därmed för samhället i stort. Den nya bibliotekslagen är ett
            steg på vägen för att prioritera läsfrämjande bland unga och vända
            utvecklingen.
          </note>
          <note>
            Herr talman! Alla som bor i Sverige ska ha möjlighet att använda
            sina bibliotek. Den nya lagen skärper kraven på att möta personer
            med särskilda behov. Biblioteken ska därför särskilt prioritera
            personer med handikapp och dem med annat modersmål än svenska
            – i grundskolan har i dag 20 procent av eleverna ett annat modersmål
            än svenska. Biblioteken ska också prioritera de nationella minoriteterna.
            Biblioteken får därmed ett tydligare uppdrag att fortsätta det
            som blivit deras signum: att vara en öppen plats för alla oavsett
            förutsättningar.
          </note>
          <note>
            Regeringen föreslår också att det införs en särskild kvalitetsbestämmelse
            som gäller folkbiblioteken, med andra ord att folkbibliotekens
            utbud av medier och tjänster ska präglas av allsidighet och kvalitet.
            Jag tycker att det är rimligt att kvalitet lyfts fram som ett
            mål och att utbudet är allsidigt. Vi föreslår även att det nu
            regleras i lag att en nationell myndighet ska ha ansvar för en
            nationell överblick och för att främja samverkan mellan biblioteken.
            En nationell part, i det här fallet Kungliga biblioteket, ska
            kunna följa vilket genomslag bestämmelserna har.
          </note>
          <note>
            Den digitala utvecklingen har också gjort det angeläget med ett
            närmare samarbete mellan olika bibliotek och utvecklingen av gemensamma
            e-tjänster. Därför tycker jag att det är extra roligt att regeringen
            denna dag har fattat beslut om att ge 2 miljoner till Kungliga
            biblioteket för att inleda försök att göra e-böcker tillgängliga
            via den nationella katalogen Libris. I uppdraget ingår också att
            säkerställa att upphovsrättsligt fri e-litteratur finns tillgänglig
            på Libris för det allmänna biblioteksväsendet.
          </note>
          <note>
            Även ansvarsfördelningen mellan olika bibliotekshuvudmän blir
            tydligare i den nya lagen, herr talman. Om ett kommunalt bibliotek,
            som nyligen nämndes, drivs på entreprenad ligger ändå ansvaret
            på kommunen att se till att entreprenören följer lagen. Det ska
            inte vara möjligt att friskriva sig från ansvar, och det tror
            jag heller inte att vi har sett något exempel på.
          </note>
          <note>
            Sammantaget är den nya bibliotekslagen bättre anpassad till den
            moderna teknik- och samhällsutvecklingen. Den ställer upp högre
            ambitioner för allsidighet och kvalitet, och den prioriterar angelägna
            grupper som barn, unga, personer med handikapp och dem som har
            annat modersmål än svenska.
          </note>
          <note>
            Jag ser avslutningsvis fram emot att fortsätta att diskutera
            hur vi kan lyfta och stärka litteraturens ställning och se till
            att alla i Sverige, oavsett förutsättningar, har tillgång till
            kraften, möjligheterna och lusten i det skrivna och tryckta ordet.
          </note>
          <note>
            (Applåder)
          </note>
          <note type="speaker">
            Anf. 21 TINA EHN (MP) replik:
          </note>
          <note>
            Herr talman! Jag tyckte att det var ett väldigt fint anförande,
            speciellt inledningen med Olof Lagercrantz. Jag skulle dock ändå
            vilja börja med den svaga punkt i bibliotekslagen jag tidigare
            har lyft fram.
          </note>
          <note>
            Det handlar om synen på att det finns personal på biblioteket,
            vilket jag tycker saknas i den här lagen. Vi ser att det i lagen
            finns väldigt mycket krav på vad folkbibliotek ska göra och vad
            de förväntas göra men att det inte finns något krav på personalen.
            Det är likadant på skolbibliotekssidan: Där värnar vi alla att
            barn och unga ska ha möjlighet att läsa, förstå sin omvärld och
            navigera i informationssamhället, och vi vet att bibliotekarier
            på skolbibliotek är duktiga på sådant. Ändå passar vi från kulturområdet
            på det här och säger att det i så fall ska ingå i skollagen –
            vi liksom skjuter över ansvaret dit.
          </note>
          <note>
            Hur ser kulturministern på det? Jag tycker att det är alldeles
            för allvarligt för att bara tro att det ska fungera med bibliotekarier
            om vi inte talar om hur viktiga de är i den här lagen.
          </note>
          <note type="speaker">
            Anf. 22 Kultur- och idrottsminister LENA ADELSOHN LILJEROTH (M)
            replik:
          </note>
          <note>
            Herr talman! Jag tycker att det är bra att Miljöpartiet har höga
            ambitioner för läsning och bibliotek. Det har vi också.
          </note>
          <note>
            Den nya bibliotekslagen innebär en klar förbättring jämfört med
            den förra, och jag får säkert möjlighet att utveckla detta i detalj.
            Inte desto mindre är det en ramlag. Den talar om vad biblioteken
            ska göra, inte hur.
          </note>
          <note>
            Jag vet inte om Tina Ehn ute i kommuner där Miljöpartiet möjligen
            har ett inflytande har gjort en omfattande enkät om ifall man
            tycker att vi från riksdagens eller regeringens sida ska styra
            vilka som ska arbeta på bibliotek och vilka kompetenser de ska
            ha. Det tror jag knappast är ett önskemål.
          </note>
          <note>
            Det har varit nedläggningar av filialer sedan 90-talet. Det är
            beklagligt, men det är också förklarligt, därför att många kommuner
            är i dag för små för att bemanna ett eget bibliotek. Det finns
            trots detta andra möjligheter att låna böcker. Men vi har inte
            sett att det har blivit färre bibliotekarier de senaste åren.
            Tvärtom har det blivit fler bibliotekarier, och det är något som
            jag är väldigt glad över.
          </note>
          <note type="speaker">
            Anf. 23 TINA EHN (MP) replik:
          </note>
          <note>
            Herr talman! Jag tycker att det är problematiskt. Det går inte
            att skylla på att kommuner är små och säga att de därför får hitta
            andra lösningar. Det blir ett problem i samhället när man inser
            att resurserna i kommunerna inte räcker till och drar ned på det
            som inte är absolut nödvändigt. Då tycker vi inte att det är absolut
            nödvändigt med bibliotekarier i skolbibliotek, men vi ska ändå
            ha en skolbibliotekslag som säger att det till exempel ska finnas
            skolbibliotek på skolor. Men de måste inte bemannas av bibliotekarier.
            Det kan vara ett rum med böcker.
          </note>
          <note>
            Har man jätteambitionen att lyfta läsandet och kunskapen borde
            den här frågan vara en av de mest angelägna frågorna i politiken
            att lösa.
          </note>
          <note>
            Jag är besviken på att man bara släpper den här frågan. I betänkandet
            säger man att folkbibliotek som bemannas av personal med adekvat
            kompetens därför får anses vara en förutsättning för att lagens
            krav ska upprätthållas. Sedan talar man om alla de saker som folkbibliotek
            och skolbibliotek gör och att man har ambitionen att skolbiblioteken
            ska vara väldigt bra och dynamiska. Men personal? Det tycker jag
            fortfarande är den absolut svagaste punkten i bibliotekslagen.
          </note>
          <note type="speaker">
            Anf. 24 Kultur- och idrottsminister LENA ADELSOHN LILJEROTH (M)
            replik:
          </note>
          <note>
            Herr talman! Tina Ehn kastar sig här oförväget mellan skolbibliotek
            och folkbibliotek. Vi kanske ska diskutera en fråga i taget eftersom
            det inte är riktigt samma sak.
          </note>
          <note>
            När det gäller folkbiblioteken har bibliotekarierna självklart
            en viktig roll. Det var därför som jag också tydligt pekade på,
            med stor belåtenhet, att det har blivit fler bibliotekarier.
          </note>
          <note>
            Det är inte så att kommunerna på något sätt nedvärderar eller
            inte prioriterar sina bibliotek. 40 procent av de kommunala kulturbudgetarna
            går till biblioteksväsendet. Räknat i pengar handlar det om strax
            under 4 miljarder kronor. Kommunerna prioriterar sina bibliotek.
            Men jag tror att om Tina Ehn var kommunalpolitiker i en liten
            utflyttningskommun någonstans ute i landet och skulle försöka
            prioritera mellan de olika önskemål som finns och med många som
            flyttar därifrån, då tror jag att också Tina Ehn kanske skulle
            se det som svårt att ha ytterligare en filial.
          </note>
          <note>
            Alla kommuner ska ha huvudbibliotek. Vi ser också att dit människor
            flyttar, exempelvis förorter till de större städerna, där öppnas
            det nya filialer. Böckerna ska finnas där människor finns. Det
            är därför som jag tycker att det är positivt när man kan bygga
            ut med bokbussar, bokbåtar eller vad det vara må.
          </note>
          <note>
            När det gäller skolbiblioteken, återigen: På den tiden när Miljöpartiet
            fanns med i någon form av regeringsunderlag fanns det inga krav
            på skolbibliotek. Tina Ehn kan stå här och prata hur mycket hon
            vill. Det är med alliansregeringen som detta har skrivits in i
            skollagen. Att alla skolor ännu inte har ett skolbibliotek visar
            på hur viktig lagen är.
          </note>
          <note>
            Lagen finns och kraven finns. Vi ser också hur skolorna vartefter
            gör sitt bästa för att försöka uppfylla målen.
          </note>
          <note type="speaker">
            Anf. 25 BENGT BERG (V) replik:
          </note>
          <note>
            Herr talman! Jag tackar kulturministern för vackra citat. Jag
            brukar också citera, och jag tycker om att höra citat. Det tyder
            på en viss ödmjukhet att man kan tänka sig att andra har sagt
            saker bättre än man själv, och så lånar man dessa ord med vingar.
          </note>
          <note>
            I kulturministerns anförande är det väldigt mycket som låter
            bra. När man då ska debattera måste man hitta det som inte sägs
            men som ändå finns.
          </note>
          <note>
            Kulturministern uttrycker en stor kärlek till litteraturen –
            det går inte att ta miste på – och den kärleken delar jag med
            kulturministern. Just därför tycker jag att föremålet för kärleken,
            nämligen böckerna, litteraturen och biblioteken, ska kunna vara
            tillgängliga och rika, helt enkelt någonting för alla i vårt land.
          </note>
          <note>
            Tina Ehn tog upp frågan om skolbiblioteken, och jag instämmer
            i hennes kritik att det fungerar väldigt ojämnt. Ibland när man
            lyssnar på diskussionen här låter det så här: Vi måste låta var
            och en i sin kommun bestämma; de vet bäst på sin ort. Men vi vet
            att den ekonomi som förs i landet är helt avgörande för hur landsbygden
            över huvud taget kan upprätthålla biblioteken.
          </note>
          <note>
            Jag skulle gärna vilja höra hur kulturministern ser på möjligheten
            att utjämna de olikheter som finns i stället för att bara konstatera
            att de finns och att det är landsbygdens befolknings flyttiver
            som gör att man inte kan ha välsorterade bibliotek.
          </note>
          <note type="speaker">
            Anf. 26 Kultur- och idrottsminister LENA ADELSOHN LILJEROTH (M)
            replik:
          </note>
          <note>
            Herr talman! Vi har ju, som Bengt Berg vet, kommunala utjämningsstöd
            till många kommuner. Det är tack vare dem som det också finns
            möjlighet att ha en rik kulturverksamhet i kommunerna.
          </note>
          <note>
            Jag hoppas att Bengt Berg hörde när jag sade att nästan 4 miljarder
            satsats av kommunerna på bibliotek. Vi har en bibliotekslag, vi
            har också en skärpt bibliotekslag, som kräver att alla kommuner
            ska ha bibliotek.
          </note>
          <note>
            Vi kan också glädja oss åt att läsandet har ökat bland vuxna.
            Men det har gått ned bland unga. Det är en fråga för skolan, och
            den kommer vi också att få chans att debattera senare.
          </note>
          <note>
            För mig är det viktiga att inga människor, var de än bor, ska
            berövas möjligheten att gå till sitt bibliotek, när det nu finns
            allt färre fysiska bokhandlar, för de finns ju också där människor
            finns. Den här lagen garanterar den rätten. Den skärper också
            de krav som ställs på regeringen. Men jag vill inte ställa ytterligare
            krav på biblioteken och tala om hur de ska vara bemannade. Det
            avgör de bäst själva. Den kompetensen finns där – jag lovar.
          </note>
          <note type="speaker">
            Anf. 27 BENGT BERG (V) replik:
          </note>
          <note>
            Herr talman! Då ska jag växla över till två konkreta frågor.
          </note>
          <note>
            Den ena handlar om biblioteksersättning för e-böcker. Där, om
            jag har läst det hela rätt, kommer inte regeringen med några stora
            och avgörande besked om hur detta ska lösas. Det är en alltmer
            brännande fråga.
          </note>
          <note>
            Min andra fråga gäller förhandlingarna om biblioteksersättning,
            som är ett av de verkligt viktiga fundamenten för en bokskapares
            ekonomi och möjlighet att klara av sin vardag och alla betalningar
            som ska göras. I förslaget föreslås att regeringen ska vara förhandlingspart
            gentemot upphovsmannaorganisationerna i stället för, som det nu
            är, riksdagen. Det har bland annat Sveriges Författarförbund svarat
            negativt på. Samtidigt står det i skrivelsen att det hela ska
            ske i dialog med företrädarna för upphovsmännen. Det är alltså
            de fackliga organisationerna, Sveriges Författarförbund, Svenska
            Tecknare och Svenska Fotografers Förbund.
          </note>
          <note>
            Jag förstår inte hur det hela ska kunna äga rum i samförstånd
            när detta förslag läggs fram.
          </note>
          <note>
            Vad är det för fel med ett fungerande system? Det enda som skulle
            ändras, enligt min mening, är att man ska höja ersättningen för
            bibliotekslån så att de som skapar böckerna och den framtida kulturen
            kan leva lite bättre. Men annars förstår jag inte varför man ska
            ändra ett fungerande system.
          </note>
          <note type="speaker">
            Anf. 28 Kultur- och idrottsminister LENA ADELSOHN LILJEROTH (M)
            replik:
          </note>
          <note>
            Herr talman! När det gäller e-böcker handlar det om hur biblioteken
            ska kunna få ersättning och kunna göra e-böcker tillgängliga.
            Här tycker Litteraturutredningen och även vi i propositionen att
            det är ett bra förslag att SKL fortsätter att förhandla. Det är
            inte helt enkelt att lösa, och det tror jag att Bengt Berg vet.
          </note>
          <note>
            Vi har nyligen höjt biblioteksersättningen mer än vad som har
            gjorts på många år. Jag vet att Författarförbundet var rätt nöjt.
            Man vågade kanske inte uttrycka att man var mycket nöjd, vilket
            jag tror att man var.
          </note>
          <note>
            Vi skulle önska längre förhandlingsperioder så att man inte årligen
            ska ha detta. Det är något som vi har diskussioner med Författarförbundet
            om, så den frågan återkommer vi säkert till. Den diskussion vi
            har nu löper på bra.
          </note>
          <note>
            Anf. 29 GUNILLA CARLSSON i Hisings Backa (S) replik:
          </note>
          <note>
            Herr talman! Låt mig inledningsvis säga att jag yrkar bifall
            till reservation nr 17 eftersom det blev lite otydligt i mitt
            anförande.
          </note>
          <note>
            I många delar är den nya bibliotekslagen bra. Vi saknar dock
            några delar, vilket har kommit fram i både anföranden och repliker.
          </note>
          <note>
            En del som jag tog upp i mitt anförande är bibliotekspersonalen.
            Du fick frågan när du lade fram bibliotekslagen, Lena Adelsohn
            Liljeroth, om varför ni inte lyfte fram något om vikten av utbildad
            personal på biblioteken. Du svarade att du tyckte att det var
            självklart att det skulle finnas.
          </note>
          <note>
            Det är en brist att det är så otydligt från nationellt håll,
            från riksdagen, att det är viktigt med kompetens och utbildad
            personal. Vi är inte ensamma om att tycka det; det är flera som
            har lyft fram det.
          </note>
          <note>
            Varför tycker ni inte att det är viktigt att lyfta fram i en
            lagstiftning att vi ska ha kompetent personal? I Finland finns
            det med i bibliotekslagen. Varför väljer ni bort en sådan viktig
            grupp i en bibliotekslag?
          </note>
          <note type="speaker">
            Anf. 30 Kultur- och idrottsminister LENA ADELSOHN LILJEROTH (M)
            replik:
          </note>
          <note>
            Herr talman! Jag tyckte att jag nyligen svarade på frågan. Det
            är en ramlag, inte en detaljlag. Den är dock betydligt skarpare
            än den tidigare lagen och ställer högre krav. Vi har också en
            nationell myndighet, KB, som för en dialog och som har möjlighet
            att upprätta nationella planer.
          </note>
          <note>
            Trots att lagen har funnits sedan 1996 finns det fortfarande
            kommuner som inte upprättar biblioteksplaner. Det är det viktigaste
            steget. I dessa biblioteksplaner har man möjlighet att lokalt
            utforma hur man vill att biblioteken ska vara bemannade.
          </note>
          <note>
            Detta bygger på en lag som alltså infördes 1996 och som fanns
            fram till 2006 då alliansregeringen fick möjlighet att föra politiken
            vidare.
          </note>
          <note>
            Ni hade goda möjligheter att stärka lagen under dessa tio år
            om ni hade tyckt att det var viktigt. Det gjorde ni inte.
          </note>
          <note>
            Ni kritiserar att det inte finns skolbibliotek på alla skolor.
            När ni hade makten hade ni möjlighet att införa det i lagen. Det
            gjorde ni inte. Det finns nu.
          </note>
          <note>
            Ni hade kunnat införa de nationella biblioteksplanerna, som ni
            alla talar om, under er tid. Det gjorde ni inte.
          </note>
          <note>
            Gunilla Carlsson! Detta är inte övertygande.
          </note>
          <note>
            Vi lägger fram ett nytt förslag till en modern bibliotekslag
            med högre krav, men vi vill inte gå in och detaljstyra kommunerna.
          </note>
          <note>
            Anf. 31 GUNILLA CARLSSON i Hisings Backa (S) replik:
          </note>
          <note>
            Herr talman! Det har gått några år sedan alliansregeringen tog
            över. Vad vi hade gjort under dessa år om vi hade suttit vid makten
            kan ha sett annorlunda ut. Man kommer med nya förslag allteftersom
            tiden går och när man ser hur utvecklingen ser ut.
          </note>
          <note>
            Det är därför vi lägger fram våra reservationer. Vi tycker att
            den nya bibliotekslagen hade kunnat bli lite skarpare och med
            tydligare uppdrag.
          </note>
          <note>
            När det gäller skolbiblioteken räcker det inte att ha en lag
            om skolbibliotek om den inte följs. Det finns en lagstiftning,
            men det finns ingen som trycker på att det ska vara skolbibliotek,
            att de ska hålla en viss kvalitet och att de ska vara bemannade.
          </note>
          <note>
            Här har vi också en reservation, för vi tycker att det ska finnas
            en strategi för bemannade skolbibliotek. Vi tycker att Skolinspektionen
            ska följa upp om lagen följs.
          </note>
          <note>
            Varför tycker du inte att det är viktigt, kulturministern? Är
            du nöjd med att vi har en lagstiftning om skolbibliotek som inte
            följs och att det dessutom är mycket varierande kvalitet på de
            skolbibliotek som finns och att det i vissa fall inte finns några
            över huvud taget?
          </note>
          <note>
            Det känns lite lamt. Har ni inte lite högre ambitioner med skolbiblioteken
            än att bara ha en lag om det?
          </note>
          <note type="speaker">
            Anf. 32 Kultur- och idrottsminister LENA ADELSOHN LILJEROTH (M)
            replik:
          </note>
          <note>
            Herr talman! Jag tackar för lovorden som jag trots allt tycker
            att jag har fångat upp från oppositionen om den nya skärpta bibliotekslagen.
          </note>
          <note>
            Det hade sett annorlunda ut om Socialdemokraterna hade suttit
            i regering, säger Gunilla Carlsson. Ja, det tror jag också. Det
            hade inte hänt mycket. Vi hade inte haft någon kulturutredning.
            Det är knappast säkert att vi hade utvecklat bibliotekslagen.
            Och vem vet om det hade blivit de höjningar av kulturbudgeten
            som vi har genomfört varje år sedan 2006?
          </note>
          <note>
            När vi nu åter talar om skolbiblioteken får jag väl upprepa mig.
            Det är med alliansregeringen som skolbiblioteken har blivit obligatoriska,
            och det hände för två år sedan. Att det ännu inte finns skolbibliotek
            på varje skola är kanske inte så konstigt. Lagen och kraven finns
            dock, och jag önskar inget hellre än att varje skolbibliotek också
            var bemannat med utbildad personal. Det är viktigt om vi ska bryta
            den negativa lästrenden.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.57 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            5 § Frågestund
          </note>
          <note type="speaker">
            Anf. 33 TREDJE VICE TALMANNEN:
          </note>
          <note>
            Jag hälsar statsråden välkomna till kammaren. Frågor besvaras
            i dag av näringsminister Annie Lööf, statsrådet Ulf Kristersson,
            statsrådet Catharina Elmsäter-Svärd, statsrådet Erik Ullenhag
            och arbetsmarknadsminister Elisabeth Svantesson.
          </note>
          <note>
            En fråga ska vara av övergripande allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Näringsminister Annie Lööf besvarar såväl
            allmänpolitiska frågor som frågor inom sitt eget ansvarsområde.
            Frågor till övriga statsråd förutsätts beröra deras ansvarsområden
            inom regeringen.
          </note>
          <note>
            Arbetsmarknadspolitiken
          </note>
          <note type="speaker">
            Anf. 34 PATRIK BJÖRCK (S):
          </note>
          <note>
            Herr talman! Min fråga går till arbetsmarknadsministern. Arbetsförmedlingens
            generaldirektör besökte oss i arbetsmarknadsutskottet i tisdags.
            Det var deprimerande att lyssna, kan jag berätta.
          </note>
          <note>
            Den moderata regeringen har nu testat sin arbetsmarknadspolitik
            i sju år. Läget på svensk arbetsmarknad är mycket bekymmersamt.
            Arbetslösheten i Sverige ligger på 8 procent och har parkerat
            där.
          </note>
          <note>
            Samtidigt – och det är det som är det paradoxala – finns det
            många lediga jobb. Svenskt Näringsliv rapporterar att var femte
            rekrytering misslyckas. Läget i dag är alltså följande: Ca 400
            000 är arbetslösa. Var femte jobb blir inte tillsatt. Det är riktiga
            jobb i riktiga företag som inte blir gjorda och produktion som
            inte blir utförd. Det är svårt att beskriva regeringens misslyckande
            på ett tydligare vis.
          </note>
          <note>
            Min fråga till arbetsmarknadsministern är: Vad tänker arbetsmarknadsministern
            göra? Kommer det några nya förslag på ny politik i höst?
          </note>
          <note type="speaker">
            Anf. 35 Arbetsmarknadsminister ELISABETH SVANTESSON (M):
          </note>
          <note>
            Herr talman! Jag tackar Patrik Björck för frågan. Att jobben
            ska bli fler och komma fler till del är en prioriterad fråga för
            regeringen. Jag är glad för att vi får prata just om jobben och
            hur de kan växa till.
          </note>
          <note>
            Vi har haft fem år, och vi är inne på det sjätte året, av en
            tuff tid för många på svensk arbetsmarknad till följd av en finans-
            och skuldkris. Trots detta är 200 000 fler sysselsatta i dag.
            Det beror på en politik som har förts. Det är ingen slump, och
            det har inte skett per automatik. Det var en tydlig politik där
            vi både har gjort det lönsamt att jobba och enklare för företag
            att anställa. Vi har satsat på forskning, infrastruktur och innovation
            så att jobben har vuxit till.
          </note>
          <note>
            Det är en politik som ligger fast. Därutöver fortsätter vi att
            sänka trösklar för just dem som Patrik Björck nämner – de som
            har det svårast att komma in. De har haft det tufft under de senaste
            åren.
          </note>
          <note>
            Politiken ligger fast. Vi fortsätter att sänka trösklar. Vi fortsätter
            att stärka långtidsarbetslösa. Vi fortsätter att öka insatserna
            till exempel för att de som har varit arbetslösa i tio tolv år
            också ska ha en chans på svensk arbetsmarknad. Det ligger i budgeten,
            och det genomförs nästa år.
          </note>
          <note type="speaker">
            Anf. 36 PATRIK BJÖRCK (S):
          </note>
          <note>
            Herr talman! Svaret var tydligt: Det ligger fast. Det blir fortsatt
            samma politik och ingenting nytt. Det finns ingen ny politik,
            och tyvärr blir jag inte förvånad. I propositionslistan som kom
            i september fanns det inga förslag från Arbetsmarknadsdepartementet.
            Det fanns ingen ny politik. Där fanns, herr talman, två skrivelser
            som skulle behandlas.
          </note>
          <note>
            Arbetsmarknadsministern kommer att få gott om tid att pynta inför
            julen, men de arbetslösa kommer att få vänta. Förstår då inte
            arbetsmarknadsministern att 400 000 arbetslösa kräver svar? Kommer
            det någon ny politik i höst, och inte bara fortsatt samma sak
            som inte har lyckats? Finns det inte några nya förslag någonstans
            som kan tända en strimma av hopp i höstmörkret?
          </note>
          <note type="speaker">
            Anf. 37 Arbetsmarknadsminister ELISABETH SVANTESSON (M):
          </note>
          <note>
            Herr talman! Det finns en tydlig skiljelinje i svensk politik
            mellan dem som ser hur jobben växer fram i en ekonomi och dem
            som gör allt för att lägga fram förslag där jobben blir färre.
          </note>
          <note>
            Om man gör det dyrare att anställa och om man beskattar företag
            leder det inte till fler jobb. Om man höjer transfereringssystem
            i stället för att göra aktiva satsningar blir det inte fler jobb.
            Det är precis tvärtom. Det är just därför det är viktigt med en
            politik som gör att jobben blir fler.
          </note>
          <note>
            För mig är det otroligt viktigt att vi nu synliggör dem som tidigare
            gömdes och glömdes i Socialdemokraternas Sverige – de som förtidspensionerades
            eller sjukskrevs eller de som läste sfi och inte räknades i arbetskraften.
            De får insatser på Arbetsförmedlingen för att de ska ta de jobb
            som växer fram i ekonomin. Det är viktigt, och det är en viktig
            skillnad mellan oppositionens fyra olika partier som vill olika
            saker och en enad allians som fortsätter att göra så att jobben
            blir fler och kommer fler till del.
          </note>
          <note>
            Nedläggningshotade järnvägar
          </note>
          <note type="speaker">
            Anf. 38 STINA BERGSTRÖM (MP):
          </note>
          <note>
            Herr talman! Jag vill ställa en fråga till infrastrukturministern.
            På uppdrag av regeringen håller Trafikverket nu på att lägga ned
            ett antal järnvägar i landet. Enligt uppgift är ett tjugotal järnvägssträckor
            hotade.
          </note>
          <note>
            Nedläggningshotade är bland andra Lysekilsbanan och Dal–Västra
            Värmlands järnväg mellan Mellerud och Billingsfors. Politikerna
            i Västra Götaland är upprörda. På Lysekilsbanan vill regionen
            återuppta persontrafiken på sommaren, och på DVVJ-banan går i
            dag både godståg och persontrafik.
          </note>
          <note>
            Min fråga till ministern är: Varför vill regeringen lägga ned
            fungerande järnvägar i dagens Sverige?
          </note>
          <note type="speaker">
            Anf. 39 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag tackar Stina Bergström för frågan. Allt fler
            vill på ett smidigt sätt kunna åka tåg eller transportera med
            tåg, vilket är otroligt viktigt om inte annat för både jobb och
            tillväxt.
          </note>
          <note>
            Men när vi tittar på järnvägen och inser hur otroligt eftersatt
            hela underhållet har varit på alla de tusen mil som vi har av
            järnväg måste vi kanske förstå att vi bör prioritera. Det finns
            så kallade lågtrafikerade järnvägar där det i dag knappt går någon
            trafik alls eller ingen över huvud taget. Många av dessa är inte
            heller elektrifierade.
          </note>
          <note>
            Är det rimligt att göra stora miljardsatsningar på att renovera
            dem i stället för att se till att exempelvis vår stambana fungerar
            utan sårbarhet och med mer kapacitet? Det är ett val som man naturligtvis
            kan göra. Jag försöker knyta ihop hela Sverige, använda den infrastruktur
            som vi har och dessutom satsa nya pengar på ny järnväg. Det tror
            jag är en bättre prioritering.
          </note>
          <note type="speaker">
            Anf. 40 STINA BERGSTRÖM (MP):
          </note>
          <note>
            Herr talman! Självfallet måste man rätta mun efter matsäck. Om
            regeringen inte anslår pengar till upprustning och underhåll av
            järnvägarna går det inte att fortsätta att trafikera dem; så är
            det.
          </note>
          <note>
            Men många av dessa banor är viktiga för näringslivet, för oss
            som bor på landsbygden och för turismen. Vi måste såklart satsa
            medel på att bygga bort flaskhalsarna i storstäderna och på de
            stora banorna inom järnvägsnätet. Men som miljöpartist tycker
            jag också att vi måste underhålla och rusta de mindre banorna.
          </note>
          <note>
            Vi har medel till detta i särskilda potter i vår budget och i
            vår nationella plan. Men regeringen ger i stället Trafikverket
            i uppdrag att lägga ned banorna.
          </note>
          <note>
            Jag vill återigen fråga: Varför är det inte viktigt att satsa
            på landsbygdens järnvägar?
          </note>
          <note type="speaker">
            Anf. 41 Statsrådet CATHARINA ELMSÄTER-SVÄRD (M):
          </note>
          <note>
            Herr talman! För att människor ska ha möjlighet att ta sig till
            jobb eller studier eller för att företag ska kunna transportera
            sina varor eller få människor att komma till sina företag krävs
            det bra infrastruktur och bra transportmöjligheter. Just detta
            fokus kan den här regeringen ge med tanke på att vi har höjt anslaget
            ännu mer både för att underhålla befintlig infrastruktur och för
            att bygga ut och bygga nytt. Det gäller inte minst järnväg och
            även våra vägar.
          </note>
          <note>
            Det handlar om vilken prioritering man gör. Det är spännande
            att höra att Stina Bergström även har råd till detta när man först
            tänker lägga ned Förbifarten genom Stockholm, som är viktig även
            för Norrlandsregionens företag, och på så sätt tror att man ska
            finansiera både lågtrafikerade spår och nya höghastighetsspår.
            Det blir en väldigt stor luftbubbla. Regeringen har presenterat
            riktiga pengar på riktig infrastruktur som kommer hela landet
            till del.
          </note>
          <note>
            Satsningar på jobb till unga
          </note>
          <note type="speaker">
            Anf. 42 JENNY PETERSSON (M):
          </note>
          <note>
            Herr talman! Min fråga handlar om satsningar på jobb till unga.
            Det är en viktig fråga, och den går till arbetsmarknadsminister
            Elisabeth Svantesson.
          </note>
          <note>
            Det är viktigt med fler och nya vägar till jobb. En aktuell satsning
            – apropå nya satsningar som regeringen kommer med – som ska underlätta
            för unga att komma i arbete är de så kallade YA-jobben, yrkesintroduktionsanställningarna.
            Hur går det med avtalen och arbetet med YA-jobben framöver?
          </note>
          <note type="speaker">
            Anf. 43 Arbetsmarknadsminister ELISABETH SVANTESSON (M):
          </note>
          <note>
            Herr talman! Tack för frågan! Yrkesintroduktionsanställningarna
            har funnits på svensk arbetsmarknad under en tid men i väldigt
            liten omfattning. Jag är mycket glad att regeringen tillsammans
            med parterna har kommit fram till att detta är någonting som vi
            kan göra gemensamt. Att unga kommer i arbete är inte en fråga
            som någon kan klara själv. Alla parter på arbetsmarknaden måste
            finnas med, och politiken har naturligtvis en otroligt viktig
            roll att spela.
          </note>
          <note>
            Som det ser ut nu har det kommit avtal i flera olika branscher.
            Några exempel är att Industriarbetsgivarna har slutit avtal med
            GS-facket för skogs-, trä- och grafisk bransch, SKL och Kommunal
            har slutit avtal, Teknikarbetsgivarna och IF Metall har slutit
            avtal och Svensk Handel och Handelsanställdas förbund har slutit
            avtal. Jag kommer att följa den här utvecklingen och finnas med
            i den processen. Det är viktigt att det här blir jobb. Arbetsförmedlingen
            kommer att ha i uppdrag att hjälpa till i den processen.
          </note>
          <note type="speaker">
            Anf. 44 JENNY PETERSSON (M):
          </note>
          <note>
            Herr talman! Tack för svaret! Det är viktigt att de här jobben
            kommer fler till del. Ministern nämnde tidigare att Sverige står
            inför ett viktigt vägval där oppositionen föreslår höjda skatter
            och ökade kostnader för företag och jobb, särskilt när det gäller
            företag som har unga anställda. Å andra sidan har vi Alliansen
            som prioriterar växande företag och fler jobb.
          </note>
          <note>
            Att fler unga kommer in i arbete är som sagt en viktig fråga.
            Jag vet att ministern prioriterar den. Vilka fler åtgärder arbetar
            Alliansen och arbetsmarknadsministern med för att fler unga ska
            kunna få del av jobben?
          </note>
          <note type="speaker">
            Anf. 45 Arbetsmarknadsminister ELISABETH SVANTESSON (M):
          </note>
          <note>
            Herr talman! Som jag nämnde tidigare är det många olika satsningar
            som behövs för att unga ska komma närmare arbetsmarknaden. Jag
            tror att det behövs fler kopplingar mellan arbete och utbildning,
            vilket vi ser till att det blir med YA-jobben, och även mellan
            utbildning och jobb på lokal nivå.
          </note>
          <note>
            I går var jag på ett företag, Linde Metallteknik, där branschen
            är mycket nära utbildningssystemet. Jag tror att det är mycket
            viktigt att vi följer detta och uppmuntrar det på olika sätt.
          </note>
          <note>
            I nästa års budget sänker vi också arbetsgivaravgifterna ännu
            mer för de yngre. Vi tror att det är nödvändigt. Just de yngsta,
            och då pratar jag om ungdomar under 23 år, har svårare att etablera
            sig på arbetsmarknaden. Där sänker vi kostnaden för att anställa
            ytterligare. Det är en ganska stor kontrast till att man vill
            höja kostnaden. Det gör skillnaden ännu större när det gäller
            att de här yngre ska ha möjlighet att bli anställda.
          </note>
          <note>
            Kravet på handsfree vid bilkörning
          </note>
          <note type="speaker">
            Anf. 46 TONY WIKLANDER (SD):
          </note>
          <note>
            Herr talman! Jag vill ställa några frågor till infrastrukturministern.
            Det handlar om efterlevnaden av riksdagens gamla och relativt
            nya beslut.
          </note>
          <note>
            Jag ska inte fördjupa mig i tonnageskatten som är en gammal surdeg
            sedan sju åtta år. Det finns tillfälle att återkomma till den
            i annat sammanhang.
          </note>
          <note>
            Däremot vill jag ta upp en fråga som har någorlunda aktualitet.
            Det handlar om kravet på förbud mot sms vid bilkörning och kravet
            på handsfree när man som förare ska telefonera. I varje nytt nummer
            av facktidningar, motortidningar, som utkommer efterfrågas precis
            samma sak. Man undrar oftast lite retligt vad det är Sverige vet
            som inte hela den övriga världen har fattat eftersom man har infört
            förbud mot just de här företeelserna.
          </note>
          <note type="speaker">
            Anf. 47 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag har naturligtvis full respekt för vad kammaren
            beslutar. Det är ju den lagstiftande församlingen.
          </note>
          <note>
            När det gäller det som Tony Wiklander påbörjade angående tonnageskatten
            vet Tony Wiklander kanske också att vi har aviserat att det pågår
            en utredning under nya förutsättningar. Vi har också redovisat
            när den kommer.
          </note>
          <note>
            Den handlar väldigt mycket om sjöfartens förutsättningar. Det
            gäller både sjöfart som transportpolitiskt instrument och hela
            näringen som kluster. Där har regeringen, för första gången någonsin
            i Sverige, lagt fram en handlingsplan. Det gjordes i början av
            året. Jag kan väl erkänna att när den först kom var det många
            som tveksamt bläddrade igenom den, men nu kan de häpet konstatera
            att allt det vi sade att vi skulle göra faktiskt har genomförts.
            Det hörs helt andra tongångar nu.
          </note>
          <note type="speaker">
            Anf. 48 TONY WIKLANDER (SD):
          </note>
          <note>
            Herr talman! Jag fick ett svar på den fråga jag inte lade någon
            särskild vikt vid. Jag frågar då helt kort igen: När kommer kravet
            på handsfree, som en majoritet har ställt här i riksdagen, att
            genomföras?
          </note>
          <note type="speaker">
            Anf. 49 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag tror vi alla är överens om att i lag förbjuda
            mobilanvändande på ett trafikfarligt sätt. Jag har varit tydlig
            med att om en lagstiftning ska genomföras bör den också vara relevant
            och noggrant genomförd. Ett sådant arbete är påbörjat, men det
            tar också mycket längre tid än att göra det som regeringen har
            valt för att gå lite före, nämligen att göra en skärpning i förordningen.
            I grunden handlar det om att man alltid ska iaktta varsamhet och
            anpassa sig när man kör bil. Det gäller hastighet och avstånd,
            som är två faktorer som ställer till det i trafiken.
          </note>
          <note>
            Vi har dessutom nu skärpt till det. Om man använder mobilen eller
            annan kommunikationsutrustning på ett trafikfarligt sätt kan man
            numera få böter. Det har man inte fått tidigare, men från och
            med den 1 december kan man också få böter. Det är en snabbare
            skärpning än vad som annars skulle ha varit fallet.
          </note>
          <note>
            Sjukskrivnas möjlighet att arbeta ideellt
          </note>
          <note type="speaker">
            Anf. 50 WIWI-ANNE JOHANSSON (V):
          </note>
          <note>
            Herr talman! Jag ska ställa en fråga till socialförsäkringsminister
            Ulf Kristersson. Det är en fråga som jag har ställt en gång tidigare,
            dock i skriftlig form den gången, för ett och ett halvt år sedan.
            Den gäller sjukskrivnas möjlighet eller snarare svårighet att
            engagera sig ideellt. Det gäller särskilt deltidssjukskrivna.
          </note>
          <note>
            Efter reformen 2008 måste den som är deltidssjukskriven anmäla
            till Försäkringskassan om man vill vara med och jobba i en ideell
            organisation. Många vågar inte göra det av rädsla för att bli
            av med ersättningen. Det är också ett okänt antal som blir av
            med ersättningen. Jag har mött många sådana på nära håll, speciellt
            under välfärdsmanifestationen i Stockholm i september. Då var
            det många som vittnade om att de inte vågar göra detta.
          </note>
          <note>
            Det svar jag fick förra gången var att det inte finns någon anledning
            att se över det. Jag hoppas att jag kan få ett annat svar i dag.
          </note>
          <note type="speaker">
            Anf. 51 Statsrådet ULF KRISTERSSON (M):
          </note>
          <note>
            Herr talman! I grund och botten handlar detta om vad man kan
            göra inom ramen för arbetsförmåga och vad man inte kan göra när
            man på grund av nedsatt arbetsförmåga uppbär sjukpenning. I de
            flesta fall är det naturligtvis en relativt enkel fråga som inte
            heller vållar särskilt många dispyter, men man kan ju tänka sig
            lägen när det är komplicerat att bedöma.
          </note>
          <note>
            Det kan handla om att den ideella insatsen är av rätt omfattande
            slag. Den kan förvisso vara ideell, det vill säga inte mot betalning,
            men kan ändå likna verksamhet som också skulle kunna vara en arbetsinsats.
            Då har Försäkringskassan naturligtvis skäl att ställa frågan:
            Skulle man också kunna utföra motsvarande sysslor som arbete och
            därmed inte längre vara berättigad till sjukpenning?
          </note>
          <note>
            Det är svåra avvägningar. Det är jag den första att medge. Jag
            har inte uppfattat det här som ett mycket brett eller stort problem,
            även om jag har respekt för att man i enstaka enskilda fall kan
            hamna i avvägningsproblem. Men finns det specifika områden där
            man kan ha anledning att försöka definiera exakt var gränsen går
            är jag inte främmande för det.
          </note>
          <note type="speaker">
            Anf. 52 WIWI-ANNE JOHANSSON (V):
          </note>
          <note>
            Herr talman! Tack för svaret! Det finns ingen specifik siffra
            på hur många det här är, men handikapporganisationernas samorganisation
            uppmärksammade det i en artikel häromdagen. Det var precis samma
            frågeställning som jag framförde för ett och ett halvt år sedan.
            Man märker att de får många propåer från folk som gärna skulle
            vilja vara med en mandatperiod till i styrelsen för en ideell
            förening som kanske har med deras eget funktionshinder att göra,
            men de vågar inte det eftersom de vet att de måste anmäla det
            till Försäkringskassan som kanske säger: Kan du göra det, kan
            du också ta ett jobb.
          </note>
          <note>
            Vad det handlar om är att man fråntar de här människorna deras
            fri- och rättigheter att vara demokratiska varelser i vårt land.
            Jag tycker att det är tråkigt.
          </note>
          <note>
            Jag märker en liten antydan till att statsrådet kanske vill titta
            över detta. I dag är det FN-dagen, och det är en mänsklig rättighet
            att kunna engagera sig ideellt även om man är deltidssjukskriven.
          </note>
          <note type="speaker">
            Anf. 53 Statsrådet ULF KRISTERSSON (M):
          </note>
          <note>
            Herr talman! Jag är naturligtvis mån om att människor som är
            sjukskrivna också ska vara så aktiva som möjligt. Ingen har glädje,
            allra minst den som är sjukskriven, av att förpassas till passivitet.
            Däremot finns det en formell gräns för hur pass omfattande sysslor
            man kan utföra utan att det finns skäl att fråga sig om man också
            skulle kunna stå till arbetsmarknadens förfogande.
          </note>
          <note>
            Vi kommer säkert alltid att ha enstaka fall som illustrerar precis
            den här gränsdragningen, men i grund och botten har jag svårt
            att se att det finns en motsättning mellan att vara sjukskriven
            och att sitta i en vanlig styrelse, som många människor gör på
            sin fritid, och utöva sina vanliga, demokratiska fri- och rättigheter.
            Det har jag heller inte uppfattat är något omfattande problem.
          </note>
          <note>
            Bristande tillgänglighet som diskriminering
          </note>
          <note type="speaker">
            Anf. 54 STEFAN KÄLL (FP):
          </note>
          <note>
            Herr talman! Jag vill ställa min fråga till statsrådet Erik Ullenhag.
          </note>
          <note>
            I USA har man haft en diskrimineringslagstiftning, ADA, som står
            för Americans with Disabilities Act, i snart 25 år. I Sverige
            är en diskrimineringslag till skydd mot otillgänglighet för funktionshindrade
            på gång, enligt statsrådet. Vet statsrådet Erik Ullenhag hur långt
            arbetet har kommit i dag?
          </note>
          <note type="speaker">
            Anf. 55 Statsrådet ERIK ULLENHAG (FP):
          </note>
          <note>
            Herr talman! Tack, Stefan Käll, för frågan! Grunden är, precis
            som frågeställaren säger, att vi i Sverige traditionellt har haft
            en lagstiftning när det gäller rättigheter för personer med funktionsnedsättningar
            som inte alltid har handlat om rättigheter på individnivå utan
            som snarare har ställt krav på bussbolag, kommuner eller staten
            om att omgivningen ska vara tillgänglig.
          </note>
          <note>
            Den diskussion som har pågått ett antal år är: Ska jag som enskild
            ha rättighet att driva ett fall på grund av bristande tillgänglighet
            om jag till exempel sitter i rullstol och inte kommer in på en
            restaurang beroende på att man inte har satt dit en ramp? I den
            situationen har jag i dag egentligen ingen möjlighet att driva
            det som ett enskilt ärende. Det är det man talar om som bristande
            tillgänglighet som diskriminering.
          </note>
          <note>
            Från regeringens sida har vi i budgetpropositionen meddelat att
            vi avser att återkomma med ett lagförslag, vilket innebär att
            jag under riksdagsåret kommer att komma med ett lagförslag om
            bristande tillgänglighet som diskriminering. Det här är ett sätt
            att föra tillgänglighetsarbetet kraftigt framåt.
          </note>
          <note type="speaker">
            Anf. 56 STEFAN KÄLL (FP):
          </note>
          <note>
            Herr talman! Om ni tittar på USA som har 25 års erfarenhet av
            den här lagstiftningen finner ni att individens rättighet finns
            med i den lagen. Jag hoppas att erfarenheterna av ADA kan bidra
            vid utformningen av lagstiftningen i Sverige.
          </note>
          <note type="speaker">
            Anf. 57 Statsrådet ERIK ULLENHAG (FP):
          </note>
          <note>
            Herr talman! Vi har flera länder att titta på. Sydafrika har
            en liknande lagstiftning. Norge införde en sådan för ett par år
            sedan.
          </note>
          <note>
            Ibland handlar diskussionen om att detta är väldigt kostsamt.
            Då vill jag påminna om att vi har haft lagstiftning om ett tillgängligt
            samhälle i Sverige sedan 70-talet, och sedan har vi skärpt lagstiftningen
            ett antal gånger.
          </note>
          <note>
            Trots att vi har lagstiftning om till exempel tillgänglig kollektivtrafik,
            alltså bussar och tåg, har man långt efter 70-talet, då den lagstiftningen
            kom, också skaffat bussar och tåg där funktionsnedsatta inte har
            möjlighet att fullt ut röra sig fritt. Det är det som en sådan
            här lagstiftning ska ta sikte på.
          </note>
          <note>
            Den stora styrkan är att jag som individ kan söka rätt i en situation
            där jag stängs ute. För mig är det ingen avgörande skillnad om
            man stänger människor ute för att man tycker illa om personer
            med funktionsnedsättningar i största allmänhet eller för att man
            slarvar med tillgängligheten. Det är det här som är frågeställningen.
            Om det handlar om att man tycker illa om funktionsnedsatta i största
            allmänhet går det att få rätt med diskrimineringslagstiftningen.
            Det vi nu vill göra är att skärpa lagstiftningen och dra lärdom
            av andra länder för att få ökad fart på tillgänglighetsarbetet.
          </note>
          <note>
            Konsekvensen av bristen på bostäder
          </note>
          <note type="speaker">
            Anf. 58 VERONICA PALM (S):
          </note>
          <note>
            Herr talman! Jag tänker ställa en fråga om bostadsmarknaden till
            näringsministern.
          </note>
          <note>
            Regeringen har ju haft höga ambitioner när det gäller sysselsättningen.
            Nu har man prövat att kasta ut sjuka människor från sjukförsäkringen,
            att straffbeskatta pensionärer och att parkera arbetslösa människor
            i fas 3. Det har inte funkat. När man pratar med företagare är
            det inte heller det som de efterfrågar, utan de vill ha en fungerande
            arbetsmarknad och ett fungerande näringsliv.
          </note>
          <note>
            Det finns lite olika siffror, men WSP räknade ut att bara i Stockholm
            riskerar vi att förlora en tillväxt på 660 miljarder kronor på
            20 år som en effekt av en icke-fungerande bostadsmarknad, alltså
            bostadsbrist.
          </note>
          <note>
            Min mycket enkla fråga till näringsministern är: Vad gör regeringen
            för att öka bostadsbyggandet och få en fungerande bostadsmarknad?
            Jag kan inte se att Sverige har råd att gå miste om den här möjligheten
            till jobb och tillväxt.
          </note>
          <note type="speaker">
            Anf. 59 Näringsminister ANNIE LÖÖF (C):
          </note>
          <note>
            Herr talman! Tack, Veronica Palm, för frågan! Arbetsmarknaden
            och bostadsmarknaden kräver såväl insatser som rörlighet. Den
            här regeringen har presenterat ett batteri av olika utredningsförslag
            som ligger i pipeline för att skickas till riksdagen som lagförslag
            under året som kommer. Bostadsminister Stefan Attefall har arbetat
            hårt med att få fram förslag.
          </note>
          <note>
            Den här regeringen har lagt fram förslag som Socialdemokraterna
            med Veronica Palm i spetsen har stoppat, bland annat vad gäller
            andrahandsuthyrning. En viktig del i företagsfrämjande och jobbfrämjande
            handlar om möjligheten till andrahandsuthyrning och möjligheten
            att sänka kostnader och minska regelkrånglet kring bostadsbyggande.
            När det gäller det finns det förslag från regeringens sida som
            har varit på utredning och nu är i fasen att remitteras och därefter
            komma som förslag hit till riksdagen.
          </note>
          <note type="speaker">
            Anf. 60 VERONICA PALM (S):
          </note>
          <note>
            Herr talman! Jag lyssnar på näringsministern, och det jag hör
            är en ganska nöjd näringsminister som säger: Det där jobbar vi
            på. Det rullar på och händer saker, och förresten har vi gjort
            en konkret sak också, för vi har sett till att unga människor
            som har det svårast att komma in på bostadsmarknaden får höjda
            hyror. Vi har alltså faktiskt gjort någonting när det gäller bostadsmarknaden.
          </note>
          <note>
            Det är en ganska klen tröst. Det är en klen tröst för de unga
            som tvingas tacka nej till utbildningar för att det inte finns
            studentbostäder. Det är en klen tröst för de företag som inte
            får tag i rätt arbetskraft för att bostadsmarknaden inte fungerar,
            och det är en klen tröst för Sverige, för Sverige står sig sämre
            i internationell konkurrens när vi inte tar vara på alla möjligheter
            till jobb och tillväxt. Regeringens svar är: Det går rätt bra,
            det rullar på och vi låter marknaden lösa det där.
          </note>
          <note>
            Till er som lyssnar på den här debatten vill jag säga att om
            det här är en klen tröst kan jag trösta er lite bättre med att
            det finns ett ganska tydligt politiskt alternativ i Sverige som
            faktiskt vill kicka i gång bostadsbyggandet för att ge Sverige
            bättre förutsättningar i framtiden.
          </note>
          <note type="speaker">
            Anf. 61 Näringsminister ANNIE LÖÖF (C):
          </note>
          <note>
            Herr talman! Ja, det anförandet var skrivet på Socialdemokraternas
            partihögkvarter.
          </note>
          <note>
            Det är ingen nöjd regering ni ser, men det är en regering som
            har gjort mycket för att få fler i arbete och få fler bostadsbyggen.
            Men vi är inte nöjda. Det är därför vi vill sitta en tredje mandatperiod
            och fortsätta med de reformer som krävs för fler jobb och fler
            bostäder. Bland annat har vi samtal med både Hyresgästföreningen
            och Fastighetsägarna för att få fart på bostadssituationen när
            det gäller såväl hyresrätter som villor. Ett konkret exempel är
            att vi villkorar infrastrukturutbyggnaden i Stockholm med fler
            bostäder i Stockholm och dess kranskommuner.
          </note>
          <note>
            En annan del handlar om hur vi får i gång jobben. Där har vi
            gjort en rad saker. Bland annat sänker vi kostnaden för att anställa
            unga. Socialdemokraterna vill tredubbla kostnaden för att anställa
            unga människor. Hur det leder till fler jobb att tredubbla arbetsgivaravgiften
            för dem som är under 23 är för mig en gåta.
          </note>
          <note>
            Den här regeringen gör ambitiösa saker, men vi lagstiftar inte
            innan vi har en ordentlig utredning. Det är det vi har satt i
            gång, och det är det vi kommer att dra i mål. Med det som bas
            kommer vi att få fler bostäder framöver i Sverige.
          </note>
          <note>
            Handlingsplan för arbetet för mänskliga rättigheter
          </note>
          <note>
            Anf. 62 HELENE PETERSSON i Stockaryd (S):
          </note>
          <note>
            Herr talman! Jag vill ställa min fråga till statsrådet Ullenhag.
            Den 9 mars 2006 inrättades Delegationen för mänskliga rättigheter
            som ett led i genomförandet av den dåvarande socialdemokratiska
            regeringens andra handlingsplan för mänskliga rättigheter i Sverige.
            Handlingsplanen behandlades i riksdagen, och den omfattade tiden
            2006–2009.
          </note>
          <note>
            Delegationen skulle lämna förslag på hur man skulle gå vidare
            och hur det fortsatta arbetet skulle utformas. De avslutade sitt
            uppdrag i oktober 2010. Ett år innan, i december 2009, tillsattes
            alldeles i slutet av planperioden en utvärdering av den gamla
            handlingsplanen.
          </note>
          <note>
            En ny handlingsplan har statsrådet Ullenhag aviserat 2012. Det
            har inte kommit någon. I årets budget för 2014 står det att regeringen
            avser att komma med en skrivelse om en samlad strategi för fortsatt
            arbete för mänskliga rättigheter. Sverige har alltså varit utan
            handlingsplan sedan 2009.
          </note>
          <note>
            När kommer den tredje handlingsplanen?
          </note>
          <note type="speaker">
            Anf. 63 Statsrådet ERIK ULLENHAG (FP):
          </note>
          <note>
            Herr talman! Tack för frågan, Helene Pettersson!
          </note>
          <note>
            Om du hade läst hela budgeten hade du också sett att vi anslår
            pengar för att fördjupa arbetet med mänskliga rättigheter. Vi
            gör en satsning på 15 miljoner kronor per år. En ökad kunskap
            kring mänskliga rättigheter är nämligen central ifall vi ska ta
            denna utmaning på allvar.
          </note>
          <note>
            Ibland kan man säga att Sverige är den bästa av världar. Här
            behöver vi inte jobba systematiskt med MR-arbete. Jo, det behöver
            vi visst. Även i en väl fungerande demokrati där vi sedan lång
            tid tillbaka har ett ganska bra skydd för mänskliga rättigheter
            har vi utmaningar där individens rätt kommer i kläm.
          </note>
          <note>
            Om jag ska peka på några har vi romers rättigheter i Sverige.
            Där har vi vidtagit ett antal konkreta åtgärder under senare år.
            Kampen mot främlingsfientlighet och rasism och att allt fler ifrågasätter
            den grundläggande idén om alla människors lika värde är den största
            utmaningen vad gäller mänskliga rättigheter i Europa i dag.
          </note>
          <note>
            Det handlar också om ett vardagsarbete och att socialtjänsten,
            kommunerna och de som jobbar som tjänstemän ska kunna det grundläggande
            MR-regelverket. Vi kommer att återkomma till riksdagen i den frågan
            senast under våren.
          </note>
          <note>
            Anf. 64 HELENE PETERSSON i Stockaryd (S):
          </note>
          <note>
            Herr talman! Jag håller verkligen med statsrådet om att detta
            inte är en fråga som vi kan lämna åt sidan. Vi har definitivt
            mycket att göra när det gäller det här.
          </note>
          <note>
            Romastrategin som vi diskuterade på förmiddagen är en bra ingång.
            Det finns säkert oerhört mycket att göra.
          </note>
          <note>
            Man har gjort olika punktinsatser, men jag och många med mig
            efterlyser en samlad strategi. Vi har behov av något mer. Den
            samlade strategin som den socialdemokratiska regeringen lämnade
            till riksdagen innehöll inte bara punktinsatser. Den gällde även
            på de övergripande områdena.
          </note>
          <note>
            En mänskligrättighetsstrategi innehåller rätt till arbete, rätt
            till bostad, rätt mot diskriminering och mot homofobi. Oerhört
            många områden omfattas av detta.
          </note>
          <note>
            Man följer upp detta även på EU-nivå. Bland annat EU:s byrå för
            mänskliga rättigheter, FRA, har sin utvärdering. Hur följer vi
            upp den utvärderingen i Sverige?
          </note>
          <note type="speaker">
            Anf. 65 Statsrådet ERIK ULLENHAG (FP):
          </note>
          <note>
            Herr talman! Jag var med när FRA presenterade sin granskning
            av tillståndet för mänskliga rättigheter runt om i Europa. Det
            är ett rätt viktigt underlag. Vi kan också dra en del lärdomar
            av det i Sverige. Jag är ibland bekymrad över att intresset för
            det är lite för litet. Det var inte jättemånga som var där.
          </note>
          <note>
            Vi tog ett initiativ från regeringen att försöka sprida kunskapen
            från FRA. Det är bra att den sprids även i denna kammare. Det
            finns mycket underlag i den för hur MR-situationen ser ut och
            vad vi kan göra framåt.
          </note>
          <note>
            Jag delar frågeställarens inställning till att vi behöver ett
            systematiskt arbete. Det kommer vi, som jag sade, att återkomma
            till under våren.
          </note>
          <note>
            Det beskrivs att vi inte har gjort så mycket. Vad har skett sedan
            vi tog över? Vi har en minoritetspolitik värd namnet för de fem
            nationella minoriteter som har fått sina mänskliga rättigheter
            kränkta mest under 1900-talet. Detta fanns inte tidigare.
          </note>
          <note>
            Jag kommer under våren att återkomma med en hbt-strategi för
            att för första gången ta ett samlat grepp kring hbt- och transpersoners
            rättigheter. Vi måste se de människor som drabbas hårdast. Det
            är transpersoner. Det är romer. Det är människor som inte anses
            tillhöra majoritetssamhället. Det är dem som MR-perspektivet framför
            allt är till för skydda.
          </note>
          <note>
            Jag kommer, som sagt, att återkomma under riksdagsåret.
          </note>
          <note>
            Beställaransvaret vid godstransporter på lastbil
          </note>
          <note type="speaker">
            Anf. 66 GÖRAN LINDELL (C):
          </note>
          <note>
            Herr talman! Min fråga till infrastrukturministern handlar om
            hur man ska få godstransport på lastbil att fungera bättre genom
            att fokusera på beställaransvaret. Vi påminns varje dag om att
            detta är en fråga som behöver hanteras. Regler bryts på många
            sätt, och det får en osund konkurrens som följd.
          </note>
          <note>
            Bättre övervakning kan säkert ha inverkan, men jag vill fokusera
            på beställarens ansvar. Den som beställer en transport vet normalt
            ungefär vad en transport borde kosta. Ändå dumpas priser ned till
            vad som i praktiken innebär att man många gånger inte kan köra
            transporten enligt de lagar och regler som gäller.
          </note>
          <note>
            Skulle ett ökat ansvar kunna ställas på den som beställer transporten?
            Skulle det till och med vara möjligt att genom fair trade eller
            liknande system kunna ställa krav och införliva transporten i
            garantin för att en vara är producerad på ett sjyst sätt? Det
            skulle vara intressant att höra ministerns syn på frågan.
          </note>
          <note type="speaker">
            Anf. 67 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Tack för frågan!
          </note>
          <note>
            Jag har ganska ofta diskussioner med Sveriges åkeriföretag eftersom
            jag ser detta som ett gemensamt ansvar. Det gäller verkligen hela
            kedjan, både att den som kör håller sig till de lagar som gäller
            men också att den som beställer är en god beställare.
          </note>
          <note>
            Beställaransvaret skärptes i december 2011, och man kan nu också
            få påföljder om man inte är en god beställare. Den knepiga frågan
            är snarare hur man vet att man är en god beställare.
          </note>
          <note>
            I det uppdrag vi gav till Transportstyrelsen och Rikspolisstyrelsen
            där de har tittat på just regelefterlevnaden för yrkestrafik tas
            bland annat denna problematik upp. Det pågår just nu ett arbete
            för att se om det går att på ett tydligt sätt, via till exempel
            webb, visa vem man kan använda sig av. När man letar efter bra
            information med målet att vara en god beställare ska man kunna
            finna det.
          </note>
          <note>
            Det är lika viktigt att sprida kunskap om det ansvar man har
            som beställare.
          </note>
          <note type="speaker">
            Anf. 68 GÖRAN LINDELL (C):
          </note>
          <note>
            Herr talman! Tack så mycket för svaret!
          </note>
          <note>
            Jag tycker att det är viktigt att fokus på frågan flyttas från
            att bara kräva hårdare krav och fler poliser. Lösningen ligger
            sällan där. Vi måste på ett mer grundläggande sätt hitta lösningar
            som får alla, eller åtminstone fler, att göra rätt. Det känns
            bra att vi jobbar på frågan.
          </note>
          <note>
            Jag hoppas också att vi kan utveckla system som gäller hela kedjan,
            från varans produktion till den plats där den ska säljas. Det
            skulle vara bra om fokus läggs även på transportens roll som en
            viktig del av varans samlade produktion.
          </note>
          <note type="speaker">
            Anf. 69 Statsrådet CATHARINA ELMSÄTER-SVÄRD (M):
          </note>
          <note>
            Herr talman! För ungefär en och en halv vecka sedan hade jag
            tillfälle, när jag ändå skulle inviga en ny del på riksväg 27
            nere vid Gislaved, att också hälsa på Västbo Transport. Det är
            ett av de större åkeriföretagen. De kör förvisso mycket inhemsk
            trafik, men de jobbar nära ett stort företag vars namn man brukar
            känna igen på lastbilarna.
          </note>
          <note>
            De sitter nära i beställarorganisationen. När de får en order
            om att hämta en transport i till exempel Malmö hamn eller i Göteborgs
            hamn för de ett resonemang med beställaren om att det är omöjligt
            att hinna tillbaka på en speciell tid, inte minst för att man
            exempelvis nu håller på och bygger om ytterligare för att förbättra
            trafiksäkerheten längs E20. Man måste redan i beställningsdelen
            planera för att inte lägga ett orimligt ansvar på chauffören.
          </note>
          <note>
            Det är verkligen flera parter som måste vara delaktiga i detta.
            Jag är oerhört glad över att även Sveriges åkeriföretag på allvar
            resonerar kring hur man ska jobba med information om beställaransvaret.
          </note>
          <note>
            Skatteutjämningssystemet
          </note>
          <note type="speaker">
            Anf. 70 SVEN-ERIK BUCHT (S):
          </note>
          <note>
            Herr talman! Min fråga går till statsrådet Annie Lööf.
          </note>
          <note>
            Det skatteutjämningssystem som vi har haft under en längre tid
            har fungerat mycket väl för att möjliggöra en någorlunda likvärdig
            service runt om i vårt land. Det vårdades av Socialdemokraterna
            och även av Centerpartiet tidigare.
          </note>
          <note>
            För två år sedan kom en enig kommitté med ett förslag på en mindre
            förändring i detta för att justera felaktigheter. Tyvärr har regeringen
            fördröjt detta och har inte tagit till sig det. I år kommer man
            dock med ett förslag där man tillför systemet 1 miljard kronor.
            Dessa 1 000 miljoner tillför man de tio rikaste kommunerna i Sverige.
            Vad är motivet?
          </note>
          <note type="speaker">
            Anf. 71 Näringsminister ANNIE LÖÖF (C):
          </note>
          <note>
            Herr talman! Det kommunala skatteutjämningssystemet har tjänat
            många kommuner väl. Framför allt är det en grundförutsättning
            för att ha en fungerande förskola, en fungerande äldreomsorg,
            en grundläggande välfärdsservice. Jag liksom övriga ledamöter
            känner många kommunalråd som varje dag försöker få plus och minus
            att gå ihop, framför allt i kommuner som hotas av avfolkning och
            inte minst i glesbygd. Därför välkomnar många av dessa kommunalråd
            – de jag talat med – att kostnadsutjämningsförslaget från den
            utredning som presenterades för något år sedan genomförs från
            årsskiftet.
          </note>
          <note>
            Alliansregeringen har lagt fram förslaget om att genomföra kostnadsutjämningen,
            vilket gör att de kommuner som behöver pengarna allra mest får
            del av dem för att kunna bibehålla en god barnomsorg, skola och
            äldreomsorg i Sverige. Det är jag väldigt glad över.
          </note>
          <note type="speaker">
            Anf. 72 SVEN-ERIK BUCHT (S):
          </note>
          <note>
            Herr talman! 1 000 miljoner mer tillförs i systemet de tio rikaste
            kommunerna i landet. Landsbygden blev utan. Det sker en urholkning
            av landsbygdsprogrammet. Mindre anslag ges till vägunderhåll,
            till tjälsäkring och bärighet som är så viktigt för landsbygden,
            till telefoni och mobiltelefoni som inte fungerar. Men 1 000 miljoner
            till ges till de tio rikaste kommunerna i landet. Är inte landsbygden
            värd lite mer?
          </note>
          <note type="speaker">
            Anf. 73 Näringsminister ANNIE LÖÖF (C):
          </note>
          <note>
            Herr talman! Sven-Erik Bucht lekte uppräkning. Jag tänkte leka
            uppräkning jag också.
          </note>
          <note>
            Socialdemokraterna satsar 370 miljoner på landsbygdsprogrammet.
            Man säger att man vill halvera CAP, det vill säga jordbruksstödet,
            gårdsstödet. Det innebär 3 miljarder; i Sven-Erik Buchts version
            är det 3 000 miljoner. Man ger alltså 370 miljoner, men man vill
            ta – detta enligt Magdalena Andersson – 3 000 miljoner från de
            svenska bönderna. Det är en oärlig bluffpolitik från Socialdemokraternas
            sida.
          </note>
          <note>
            Den nuvarande regeringen har nästan fördubblat stödet till enskilda
            vägar. Förra året gjorde vi ytterligare satsningar på över 1 miljard
            för bredband i glesbygden. Vi har sett till att vi har en landsbygdssäkring
            av regeringens beslut. Utöver det genomför vi nu kostnadsutjämningsförslaget
            från en enig utredning. Det träder i kraft från årsskiftet.
          </note>
          <note>
            Mycket återstår för att få lika villkor i alla delar av landet.
            Inte minst handlar det om jobben och småföretagen. Då är det vi
            som sänker kostnaderna och ni, Sven-Erik Bucht, som fördubblar
            kostnaderna för att driva företag på landsbygden.
          </note>
          <note>
            Försäkringsskyddet vid anställning med lönebidrag
          </note>
          <note type="speaker">
            Anf. 74 MEHMET KAPLAN (MP):
          </note>
          <note>
            Herr talman! Min fråga går till arbetsmarknadsministern.
          </note>
          <note>
            Jag läser ur Arbetsförmedlingens faktablad Anställning med lönebidrag
            : Om du har nedsatt arbetsförmåga på grund av en funktionsnedsättning
            kan arbetsgivaren få lönebidrag när du anställs. Ersättningen
            ska kompensera för anpassningar av arbetet och arbetsplatsen.
            Syftet med ersättningen är att öka dina möjligheter att få en
            anställning där din kompetens och dina färdigheter tas tillvara.
            Det är alltså skattepengar som går till företag.
          </note>
          <note>
            För snart två år sedan initierade jag en genomlysning av läget
            för dem som är anställda med lönebidrag. Riksdagens utredningstjänst,
            som skulle göra genomlysningen, efterfrågade uppgifter från Arbetsförmedlingen
            om vilka företag som hade lönebidragsanställda. Arbetsförmedlingen
            vägrade att ge oss de uppgifterna. Vi krävde det en gång till
            och då lämnade de dem till oss. Fora har tittat på siffrorna och
            kommit fram till att 10 procent av dem som i dag har lönebidrag
            inte har erforderliga försäkringar.
          </note>
          <note>
            Vad avser arbetsmarknadsministern att göra för att se till att
            Arbetsförmedlingen skyndsamt utreder vilka de 6 400 företagen
            är som inte har betalat premierna?
          </note>
          <note type="speaker">
            Anf. 75 Arbetsmarknadsminister ELISABETH SVANTESSON (M):
          </note>
          <note>
            Herr talman! Tack, Mehmet Kaplan, för frågan! Först och främst
            är det en oerhört viktig fråga. Vi var tidigare inne på att stora
            grupper nu upplever att de inte får plats på svensk arbetsmarknad.
            Jag ser flera utmaningar i detta. En utmaning är att vi har ganska
            stora resurser till lönebidrag, men alla används inte överallt
            i Sverige. Det är en av huvudutmaningarna, tycker jag. Där måste
            vi se till att Arbetsförmedlingen jobbar närmare arbetsgivare
            genom att verkligen uppmuntra och informera om det stöd som finns
            så att alla människor får en plats på svensk arbetsmarknad. Det
            tror jag är grundläggande och oerhört viktigt.
          </note>
          <note>
            I det här läget kommer jag inte att ge något löfte till Mehmet
            Kaplan, men jag ser det som min absoluta prioritering när det
            gäller frågor som har med lönebidragsstöd att göra att det ska
            komma fler till del. Vi har resurser till det, och då är det viktigt
            att de också används. Det är viktigt att man aktivt vid Arbetsförmedlingen
            runt om i Sverige jobbar med att ha kontakter med arbetsgivare
            så att arbetsgivare vågar öppna dörren även för personer med funktionsnedsättning.
          </note>
          <note type="speaker">
            Anf. 76 MEHMET KAPLAN (MP):
          </note>
          <note>
            Herr talman! Det gläder mig att arbetsmarknadsministern tar frågan
            på största allvar. Det är Arbetsförmedlingen som fattat alla dessa
            lönebidragsbeslut och löpande fortsätter att betala ut bidrag,
            skattepengar och också premiestöd. Det gäller alltså inte bara
            stöd för en arbetstagare utan också premiestöd för att försäkringar
            betalas in.
          </note>
          <note>
            Arbetsförmedlingen fortsätter att betala. Det fick vi besked
            om i tisdags när Arbetsförmedlingens ledning var hos oss i arbetsmarknadsutskottet.
            På den direkta frågan vad de gjort under dessa ett och ett halvt
            år svarade de att de inte fått några siffror, vare sig från riksdagens
            utredningstjänst eller från Fora. Arbetsförmedlingen betalar alltså
            ut skattemedel till företag som fortsätter att låta bli att betala
            premier för arbetsskadeförsäkringar och livförsäkringar.
          </note>
          <note>
            Människor har bokstavligt talat dött, och sedan har efterlevande
            fått veta att den avlidne inte haft något försäkringsskydd. Det
            har skett arbetsskador; människor har blivit av med armar och
            ben. Arbetsmarknadsministern har ett ansvar. Jag vill veta vad
            hon tänker göra åt detta.
          </note>
          <note type="speaker">
            Anf. 77 Arbetsmarknadsminister ELISABETH SVANTESSON (M):
          </note>
          <note>
            Herr talman! Tack för frågan, Mehmet Kaplan! Arbetsmiljöfrågan
            i vidare mening är oerhört viktig. De senaste veckorna har det
            hänt förfärliga olyckor, som jag vet att rättsvårdande instanser
            nu tittar på.
          </note>
          <note>
            Frågan om lönebidrag är viktig. Jag har varit på den här posten
            i drygt fem veckor. Jag kommer att ha nära kontakt med Arbetsförmedlingen
            även när det gäller lönebidragsfrågan. Den är bred. Det handlar
            både om hur fler ska få det stöd som de faktiskt har rätt till
            och naturligtvis hur de ska utfärdas. Det handlar också om försäkringar.
            Jag kommer därför att samtala med Arbetsförmedlingen om detta.
          </note>
          <note>
            Vi har aviserat en översyn av Arbetsförmedlingen. Den tror jag
            är viktig också när det gäller det här arbetssättet, hur man helt
            enkelt ska nå fler arbetsgivare med olika typer av stöd som vi
            har i samhället så att de kommer alla till del.
          </note>
          <note>
            Utbyggnad av väg E20
          </note>
          <note type="speaker">
            Anf. 78 LARS-AXEL NORDELL (KD):
          </note>
          <note>
            Herr talman! Jag har en fråga till statsrådet Catharina Elmsäter-Svärd.
          </note>
          <note>
            Mellan Shannon Airport på Irland och Sankt Petersburg i Ryssland
            – över Storbritannien, Danmark, Sverige och Estland – går Europaväg
            20. Det handlar om nästan 2 000 kilometer väg. 770 kilometer av
            sträckan går genom Sverige. Vi ansvarar för den biten av Europavägen.
          </note>
          <note>
            Betydelsen av vägen för att svensk logistik ska fungera kan inte
            överskattas. Den svenska industrin är helt beroende av E20. Med
            tanke på dess nyckelfunktion är det märkligt att inte fler ansträngningar
            görs för att bygga ut vägen. Handelskammaren Mälardalen liksom
            Västsvenska Industri- och Handelskammaren prioriterar E20 som
            det viktigaste vägstråket för utbyggnad till fyrfältsväg.
          </note>
          <note>
            Vi möts regelbundet av olycksrapporter kopplade till trängseln
            på vägen. Senast i söndags var det en omfattande trafikolycka
            på E20 mellan Laxå och Finnerödja. För mig är det uppenbart att
            det borde prioriteras. Min fråga är: Vilka initiativ kan infrastrukturministern
            ta för att snabba på igångsättandet av det viktiga projektet?
          </note>
          <note type="speaker">
            Anf. 79 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Som riksdagen väl känner till presenterade jag en
            infrastrukturproposition förra hösten, vilken riksdagen antog
            i december. Där angavs ramar om ett anslag på 522 miljarder. Det
            gäller både väg och järnväg. Framför allt handlar det om att se
            godsstråken genom Sverige och in och ut ur Sverige. Självklart
            är väg ett viktigt godsstråk. Inte minst gäller det E20, som Lars-Axel
            Nordell tar upp.
          </note>
          <note>
            Fem nya objekt finns redan utpekade, särskilt i Skaraborg. Det
            har också kopplingar till Västra Götaland, för där saknas fortfarande,
            utifrån både framkomlighets- och trafiksäkerhetsperspektiv, viktiga
            justeringar. Jag har ett nära samarbete med kommunerna i Skaraborg
            och i Västra Götaland för att se hur man skulle kunna åtgärda
            hela sträckan. Både regionen och alla kommuner känner sig beredda
            att medfinansiera åtgärderna för att på så sätt möjligtvis kunna
            göra mer i ett tidigare skede.
          </note>
          <note type="speaker">
            Anf. 80 LARS-AXEL NORDELL (KD):
          </note>
          <note>
            Herr talman! Jag vill tacka för det beskedet. Trafikverket har
            sagt att anledningen till att det hela försenas är de många flaskhalsar
            som finns. Dessutom är trafiksäkerheten sämre på grund av att
            det inte är en fyrfältsväg. Jag är därför glad över det besked
            vi fått i dag om att arbete pågår för att prioritera frågan så
            att vi ska kunna tidigarelägga arbetet så mycket som möjligt.
            Den ambitionen tror jag att vi alla har.
          </note>
          <note type="speaker">
            Anf. 81 Statsrådet CATHARINA ELMSÄTER-SVÄRD (M):
          </note>
          <note>
            Herr talman! När man ska bygga ut, bygga om eller bygga nytt,
            inte minst på vägsidan, gäller det att verkligen använda pengarna
            på bästa sätt för att få ut så mycket infrastruktur som möjligt.
            Det handlar både om hur man upphandlar och om hur man genomför
            själva arbetet.
          </note>
          <note>
            Ur trafiksäkerhetsperspektiv kan ibland mittseparering med två
            plus ett göra en oerhört stor skillnad. Men här har det funnits
            ett tryck, inte minst från regionen, på att man ska göra två plus
            två. Det är därför det har kommit en önskan om att få medfinansiera
            upp till ca 1 miljard. Det pågår just nu ett arbete där Trafikverket
            är nära inkopplat tillsammans med företrädare för regionen och
            kommunerna.
          </note>
          <note>
            Till våren nästa år är det meningen att regeringen ska fastställa
            den nya nationella planen för vad vi ska använda de 522 miljarderna
            till. Det är en ambitionshöjning med över 20 procent.
          </note>
          <note>
            Sjukskrivningstalen
          </note>
          <note type="speaker">
            Anf. 82 EVA-LENA JANSSON (S):
          </note>
          <note>
            Herr talman! Jag ställer min fråga till socialförsäkringsminister
            Ulf Kristersson.
          </note>
          <note>
            Över 30 000 arbetslösa personer har förts över till fas 3. Över
            70 000 människor har utförsäkrats. Regeringens arbetsmarknadspolitik
            och sjukförsäkringspolitik hänger på något sätt ihop. Det vi nu
            ser är att både antalet sjukskrivna och andelen långtidssjukskrivna
            ökar. När socialförsäkringsministern tillfrågats om detta har
            han sagt att han inte tycker att jämförelsen med 2010 är relevant,
            eftersom regeringens försäkringsförändring då precis hade fått
            fullt genomslag. Vilket år tycker då socialförsäkringsministern
            att vi ska jämföra talen med? Och varför är han inte bekymrad
            över att sjukskrivningarna ökar?
          </note>
          <note type="speaker">
            Anf. 83 Statsrådet ULF KRISTERSSON (M):
          </note>
          <note>
            Herr talman! För det första tycker jag att vi ska vara rättvisa.
            Jag är klart bekymrad över att sjukskrivningarna, framför allt
            de korta sjukfallen, ökar, och jag var nog den som tydligast tog
            upp den problematiken när vi började se detta. Den som försöker
            hävda motsatsen talar helt enkelt inte sanning.
          </note>
          <note>
            I dag ser vi några viktiga saker. Det första vi ser är att antalet
            korta sjukfall ökar. Visserligen sker det från nivåer som är dramatiskt
            mycket lägre än när det var som värst. Å andra sidan ökar det
            ganska snabbt i vissa grupper, vilket man ska vara mycket observant
            på av flera skäl. Många kortvariga sjukfrånvarofall kan mycket
            väl leda till långvarig sjukfrånvaro. Det var det vi inte var
            observanta på sist. Det innebär också ett stort produktionsbortfall
            i Sverige helt i onödan. Vi skulle kunna använda de resurserna
            på mycket bättre sätt.
          </note>
          <note>
            Den långa sjukfrånvaron ökar inte alls på det sättet. Vi har
            väsentligt färre långa sjukfrånvarofall i dag än vi hade före
            reformen. Det är bra, men inget skäl att slå sig till ro.
          </note>
          <note type="speaker">
            Anf. 84 EVA-LENA JANSSON (S):
          </note>
          <note>
            Herr talman! Jag tycker att Ulf Kristersson undviker frågan.
            Jag tycker inte att han drar några slutsatser av att de långa
            sjukskrivningstalen ökar. Man måste se detta i en kontext. Vi
            ser att människor utförsäkras, hamnar på arbetsmarknadssidan och
            hamnar i fas 3. De som utförsäkras blir fattigare. Men vi ser
            egentligen inga åtgärder som skulle hjälpa dem att komma tillbaka
            till arbete. Rehabiliteringsinsatserna är begränsade. Människor
            som får stroke blir utförsäkrade, får inte fortsätta jobba och
            blir sparkade. Vi vet också att det uppstår problem i dag därför
            att Arbetsmiljöverket inte har pengar att förhindra att människor
            blir utslagna på arbetsmarknaden.
          </note>
          <note>
            När vi då ser att både de korta och de långa sjukskrivningarna
            ökar borde regeringen göra någonting annat än att prata om den
            socialdemokratiska regeringen 2006. Man borde se att det finns
            någonting man måste åstadkomma. Vad tänker regeringen göra?
          </note>
          <note type="speaker">
            Anf. 85 Statsrådet ULF KRISTERSSON (M):
          </note>
          <note>
            Herr talman! Jag tycker att det är genuint kul att Socialdemokraterna
            för en gångs skull verkar vara bekymrade över att det blir fler
            sjukfall. Jag har i tre års tid i den här kammaren slagits mot
            socialdemokrater som velat ha fler människor i sjukskrivning och
            förtidspension. Varje sänkning var ett bekymmer. Välkomna till
            verkligheten!
          </note>
          <note>
            Det är viktigt att ha koll på den korta sjukfrånvaron, för den
            kan fara i väg. Därför är det bra att Sverige i dag fokuserar
            på detta. Titta på de långa sjukfallen! Lägger vi ihop de sjukfall
            som är över ett år med alla dem som tidigare hade den fega varianten
            tidsbegränsad förtidspension, som inte ens då fick riktig förtidspension,
            då är det 100 000 färre i dag än vid sjukförsäkringsreformens
            genomförande. Det är en viktig skillnad i utanförskap.
          </note>
          <note>
            Däremot är ingenting felfritt. Vi är själva observanta i dag
            på ökad psykisk ohälsa, kvinnors ohälsa och de yngstas ohälsa,
            som i dag verkar driva upp de korta sjukfallen. Detta ska man
            vara mycket observant på.
          </note>
          <note>
            De regionala flygplatserna
          </note>
          <note type="speaker">
            Anf. 86 EDWARD RIEDL (M):
          </note>
          <note>
            Herr talman! Min fråga går till infrastrukturminister Catharina
            Elmsäter-Svärd.
          </note>
          <note>
            Sverige är ett land med stora avstånd. Fungerande flygförbindelser
            är viktigt i hela landet. På många ställen är det helt avgörande
            för möjligheterna att fortsätta utvecklas. Inte minst handlar
            det om mina hemtrakter i norra Sverige. Våra regionala flygplatser
            binder effektivt ihop alla delar av Sverige, men de binder också
            ihop hela Sverige med omvärlden.
          </note>
          <note>
            De flesta av dessa flygplatser kan inte överleva på helt kommersiella
            grunder. EU-kommissionen kommer nu att lägga fram ett förslag
            om att minska möjligheterna för medlemsstaterna att med skattepengar
            finansiera de här flygplatserna ute i regionerna.
          </note>
          <note>
            Hur tänker infrastrukturministern säkerställa att vi kan bibehålla
            den svenska flygplatsinfrastrukturen vi har i dag?
          </note>
          <note type="speaker">
            Anf. 87 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag tackar Edward Riedl för frågan. Flyget glöms
            tyvärr bort som en viktig förutsättning för att landet ska kunna
            hålla ihop. Det handlar om tid och om att kunna ta sig fram effektivt.
            Det måste finnas en insikt i och en förståelse för att vi har
            ett avlångt land som är tätt bebyggt på vissa ställen och glest
            bebyggt på andra. Det handlar om tillgänglighet. Just därför har
            vi alla dessa flygplatser, som staten ger ett offentligt stöd
            till.
          </note>
          <note>
            När det gäller den diskussion som har förts inte minst från EU-kommissionens
            sida om att man inte ska få ge statligt stöd har jag tillsammans
            med min kollega Anna-Karin Hatt, som har hand om den regionala
            tillväxten, skrivit ett brev till kommissionen och betonat att
            dessa flygplatser är en förutsättning för tillgänglighet med tanke
            på hur det faktiskt ser ut i Sverige och att vi därför avser att
            fortsätta att ge det här stödet. Det handlar i dag om drygt 100
            miljoner kronor, en liten men viktig del för flygplatsernas överlevnad.
          </note>
          <note type="speaker">
            Anf. 88 EDWARD RIEDL (M):
          </note>
          <note>
            Herr talman! Jag tackar infrastrukturministern. Det känns väldigt
            betryggande att hon jobbar med frågan. Jag önskar henne ett stort
            lycka till.
          </note>
          <note>
            Jag vill återigen påtala vikten av att vi i Sverige har en annan
            situation än man har på många andra håll i Europa. Vi har en helt
            annan struktur på vårt land, med långa avstånd som vi behöver
            förminska med flygets hjälp.
          </note>
          <note>
            Stort lycka till i arbetet och tack för svaret!
          </note>
          <note type="speaker">
            Anf. 89 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag tror inte att jag har så mycket att kommentera
            utan nöjer mig med att säga tack.
          </note>
          <note>
            Åtgärder mot svartarbete i byggbranschen
          </note>
          <note type="speaker">
            Anf. 90 TERES LINDBERG (S):
          </note>
          <note>
            Herr talman! Min fråga går till näringsminister Annie Lööf.
          </note>
          <note>
            Enligt Skatteverket kostar svartarbetet ungefär 60 miljarder
            kronor i uteblivna intäkter. 10 miljarder av dem härrör från byggbranschen.
            I januari 2013 uppdrog riksdagen till regeringen att under 2013
            få till stånd en lagstiftning kring personalliggare i byggbranschen
            och att se till att månadsredovisningar av anställdas inkomster
            och skatter införs före den 1 januari 2014. Av detta har vi inte
            sett något. Vi har också sett uttalanden från näringsministern
            om att det inte kommer att ske.
          </note>
          <note>
            Jag skulle vilja inbjuda näringsministern till ett seminarium
            om de här frågorna som vi ordnar den 6 november tillsammans med
            byggbranschen. Näringsliv, arbetstagarorganisationer och Skatteverket
            är med. Jag undrar också när regeringen avser att återkomma till
            riksdagen med de här frågorna, vilket riksdagen har begärt.
          </note>
          <note type="speaker">
            Anf. 91 Näringsminister ANNIE LÖÖF (C):
          </note>
          <note>
            Herr talman! Jag vill tacka Teres Lindberg för att hon redogjorde
            för Socialdemokraternas syn på svensk småföretagarpolitik. Jag
            hoppas att landets alla småföretagare nu hörde att Socialdemokraterna
            vill öka regelbördan kraftigt för dem. I stället för att lämna
            in månadsuppgifter på individnivå i inkomstslaget tjänst en gång
            om året ska de nu göra det tolv gånger om året, enligt Socialdemokraterna.
            Regeringen har analyserat detta och sagt att det inte är lämpligt
            att införa detta för landets småföretagare. Däremot ser vi svartjobb
            och svartarbete som något mycket allvarligt och stöttar därför
            byggbranschen och byggindustrin i det arbete de själva gör för
            att komma åt svartjobb och oacceptabelt svartarbete.
          </note>
          <note>
            Det pågår ett väldigt fint arbete inom byggindustrin som jag
            med glädje stöttar och arbetar med att främja. Det är viktigt
            att komma åt detta. Oseriösa aktörer ska inte verka på svensk
            arbetsmarknad. Det ska vara vita pengar, och regler ska följas.
            Däremot är månadsuppgiftslämning någonting som regeringen inte
            avser att genomföra.
          </note>
          <note type="speaker">
            Anf. 92 TREDJE VICE TALMANNEN:
          </note>
          <note>
            Jag ber att få tacka näringsminister Annie Lööf och statsråden
            Ulf Kristersson, Catharina Elmsäter-Svärd och Erik Ullenhag samt
            arbetsmarknadsminister Elisabeth Svantesson för dagens frågestund.
          </note>
          <note>
            Ajournering
          </note>
          <note>
            Kammaren beslutade kl. 15.00 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            6 § Beslut om ärenden som slutdebatterats den 23 oktober
          </note>
          <note>
            7 § Beslut om ärende som slutdebatterats vid dagens sammanträde
          </note>
          <note>
            Punkt 6
          </note>
          <note>
            Punkt 15
          </note>
          <note>
            Övriga punkter
          </note>
          <note>
            8 § Bordläggning
          </note>
          <note>
            Följande dokument anmäldes och bordlades:
          </note>
          <note>
            9 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 24 oktober
          </note>
          <note>
            Kerstin Nilsson
          </note>
          <note>
            Amineh Kakabaveh
          </note>
          <note>
            Hillevi Larsson
          </note>
          <note>
            Patrik Björck
          </note>
          <note>
            Raimo Pärssinen
          </note>
          <note>
            Börje Vestlund
          </note>
          <note>
            Johan Andersson
          </note>
          <note>
            Maria Stenberg
          </note>
          <note>
            Ylva Johansson
          </note>
          <note>
            Ylva Johansson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 5 november.
          </note>
          <note>
            10 § Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 24 oktober
          </note>
          <note>
            Eva Olofsson
          </note>
          <note>
            Kent Persson
          </note>
          <note>
            Hillevi Larsson
          </note>
          <note>
            Bodil Ceballos
          </note>
          <note>
            Helena Leander
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 5 november.
          </note>
          <note>
            11 § Anmälan om skriftliga svar på frågor
          </note>
          <note>
            Skriftliga svar på följande frågor hade inkommit:
          </note>
          <note>
            den 24 oktober
          </note>
          <note>
            Jens Holm
          </note>
          <note>
            Susanne Eberstein
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 5 november.
          </note>
          <note>
            12 § Kammaren åtskildes kl. 16.03.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
