<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--71</head>
          <docDate when="2014-02-20">2014-02-20</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:71
          </note>
          <note>
            Torsdagen den 20 februari
          </note>
          <note>
            Kl. 12:00 - 17:27
          </note>
          <note>
            1 § Avsägelse
          </note>
          <note>
            Andre vice talmannen meddelade att Lena Sommestad (S) anhållit
            om entledigande från uppdraget som ledamot av riksdagen från och
            med den 1 mars 2014.
          </note>
          <note>
            Kammaren biföll denna anhållan.
          </note>
          <note>
            2 § Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:259
          </note>
          <note>
            Interpellation 2013/14:259 Stigande oro för de offentliga finanserna
          </note>
          <note>
            Interpellationen kommer att besvaras fredagen den 28 mars 2014.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2013/14:260
          </note>
          <note>
            Interpellation 2013/14:260 Trovärdighet i den ekonomiska politiken
          </note>
          <note>
            Interpellationen kommer inte att kunna besvaras inom föreskriven
            tid.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Magnus Bengtson
          </note>
          <note>
            Interpellation 2013/14:265
          </note>
          <note>
            Interpellation 2013/14:265 Nedsättningen av arbetsgivaravgiften
            för unga
          </note>
          <note>
            Interpellationen kommer att besvaras fredagen den 28 mars 2014.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Magnus Bengtson
          </note>
          <note>
            Interpellation 2013/14:283
          </note>
          <note>
            Interpellation 2013/14:283 Soldater som slutar i förtid
          </note>
          <note>
            Interpellationen kommer att besvaras tisdagen den 4 mars 2014.
          </note>
          <note>
            Skälet till dröjsmålet är att statsrådet vid de svarstillfällen
            som finns före den 4 mars 2014 befinner sig på resa.
          </note>
          <note>
            Nils Cederstierna
          </note>
          <note>
            3 § Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            den 16 april
          </note>
          <note>
            4 § Polisfrågor
          </note>
          <note type="speaker">
            Anf. 1 ELIN LUNDGREN (S):
          </note>
          <note>
            Herr talman! I dag debatterar vi polisfrågor här i riksdagen.
            Jag tänkte välja att förutom själva polisorganisationen också
            fokusera på grov organiserad brottslighet, vapenlagar och ekonomisk
            brottslighet.
          </note>
          <note>
            Innan jag går vidare yrkar jag bifall till reservation 15.
          </note>
          <note>
            Polisen är en viktig del av samhället och naturligtvis av rättsväsendet.
            Polisens uppgift är att lösa brott och fånga bovar. Man kan säga
            att det är vad vi förväntar oss.
          </note>
          <note>
            Tyvärr ser vi att andelen personuppklarade brott har fallit och
            nu ligger på bara 16 procent. Polisens senaste årsredovisning
            konstaterar också den här lägre nivån. Det är väldigt bekymmersamt.
            Jag förutsätter att också alliansregeringen är bekymrade över
            de här siffrorna. Det var inte den utvecklingen vi socialdemokrater
            ville se när vi ville öka antalet poliser – en satsning som fortsatte
            efter den nuvarande regeringens maktövertagande 2006.
          </note>
          <note>
            Brottsförebyggande rådet släppte i maj förra året en rapport,
            Satsningen på fler poliser – Vad har den lett till? Där konstateras
            just att andelen brott som personuppklaras inte har ökat. Så här
            står det: Hade polismyndigheterna kunnat utnyttja de extra resurserna
            på ett bättre sätt för att höja personuppklaringen? Ja, enligt
            Brås mening hade detta troligen varit möjligt om de ökade resurserna
            i större utsträckning satsats på det händelsestyrda arbetet och
            därmed inneburit en möjlighet till fler och mer långtgående utredningsåtgärder
            på brottsplatsen.
          </note>
          <note>
            Jag drar slutsatsen att polisarbetet kunde ha organiserats annorlunda
            och gett ett bättre resultat.
          </note>
          <note>
            I samma rapport säger Brå att det finns en odiskutabel potential
            för polisen att förbättra sitt arbete. För det krävs främst högre
            kvalitet i arbetet men också en medveten prioritering av de samlade
            resurserna.
          </note>
          <note>
            Just när det gäller kvaliteten finns det mycket att säga. Vi
            socialdemokrater vill börja från grunden, nämligen med polisutbildningen.
            Det är en viktig fråga för oss.
          </note>
          <note>
            Vi behöver en modern högskoleutbildning för poliser. Det främjar
            forskning och utveckling och förbättrar möjligheterna till kontinuerligt
            lärande hos anställda i polisorganisationen. Polisen behöver i
            mycket större utsträckning än i dag bygga verksamheten på vetenskap
            och beprövad erfarenhet. En forskningsbaserad utvärdering av polismetoder
            är ett måste.
          </note>
          <note>
            Det är obegripligt att regeringen inte vill gå åt det här hållet
            och att de inte ser vad vi ser och heller inte vad Polisförbundet
            ser.
          </note>
          <note>
            Vi skulle vilja förstärka polisens effektivitet genom att skapa
            en polisiär utvecklings- och analysfunktion på central nivå. Detta
            har vi lagt pengar på i vår budget.
          </note>
          <note>
            Vi ser att polisen har en bristande effektivitet när det gäller
            styrning, ledning och resultat. Det är inte bara Brå som pekat
            på detta utan också Riksrevisionen och Statskontoret. Regeringen
            har inte lyckats åstadkomma någon förbättring på det området.
          </note>
          <note>
            Rikspolisstyrelsen har sedan 2011 en funktion för att utveckla
            sin kunskapsbaserade styrning, men satsningen har inte varit tillräcklig.
          </note>
          <note>
            Nu vill jag prata om en dagsaktuell händelse på det här området.
            Rikspolischefen Bengt Svensson har i dag meddelat att satsningen
            på rapporteringssystemet PUST Siebel avbryts. Han meddelar också
            att det hittills har kostat 85 miljoner. Jag kan konstatera att
            det också har kostat många polisarbetstimmar som förmodligen hade
            kunnat läggas på något annat.
          </note>
          <note>
            Om jag hade varit ansvarig minister hade jag varit väldigt bekymrad.
            Det här är ingen nyhet. Vi har under lång tid vetat att det har
            varit problem med satsningen, men trots det har man fortsatt att
            pumpa in pengar.
          </note>
          <note>
            Det får mig att fundera på hur det kunde bli så illa. Tittar
            man på framtiden känns det ännu mer bekymmersamt. Polisen ligger
            i dag på ett underskott. Trots att resultaten ser ut som de gör
            har regeringen i dag berättat att de lägger ett sparbeting på
            polisen. Det uppgår till 90 miljoner 2016. Egentligen är det 89
            miljoner, men på sikt blir det 90 miljoner.
          </note>
          <note>
            Det betyder att jag är väldigt orolig inför framtiden. Jag hoppas
            verkligen att vi kan få klara besked från regeringspartierna om
            hur man ska få ihop det här.
          </note>
          <note>
            Jag är naturligtvis väl medveten om den historiska process som
            polisen just nu genomgår. Från årsskiftet ska de 21 polismyndigheterna
            bli en. Det tycker vi socialdemokrater är bra.
          </note>
          <note>
            Det är dock ingen universallösning på polisens utvecklingsområden,
            utan fokus måste ligga på tydlig ledning och styrning också i
            framtiden. Vi tror att förutsättningarna kommer att bli bättre
            än i dag. Arbetet med att förbättra organisationen och resultaten
            måste bedrivas med stor kraft medan vi väntar på den nya organisationen.
          </note>
          <note>
            För oss är det viktigt att nämna att polisen måste vara synlig
            och finnas i hela landet. Det finns flera skäl till det. Ett är
            att upptäcka brottslighet som är av sådan karaktär att brottslingen
            ofta måste tas på bar gärning för att man ska kunna komma åt den,
            till exempel trafikbrott och narkotikabrott.
          </note>
          <note>
            Ett annat skäl är att befolkningen i hela landet ska känna sig
            trygg, vilket många gör när de vet att de har nära till polisen.
            Det är naturligtvis ett gott betyg till polisen att man vill ha
            dem omkring sig. I den nya organisationen förutsätter vi att det
            blir ett prioriterat arbete.
          </note>
          <note>
            Vi socialdemokrater ser det som ett problem att polisen inte
            har tillräckligt många civilanställda för att klara verksamheten
            effektivt. I dag har vi ett läge där poliser rapporterar att de
            får ägna sig åt arbetsuppgifter som civilanställda tidigare har
            gjort, till exempel vara arrestvakter och sitta i receptionen.
            Vi vill därför öronmärka mer pengar för fler civilanställda i
            stödfunktionerna så att poliserna kan arbeta där de behövs bäst,
            med att bekämpa brott.
          </note>
          <note>
            Ett allvarligt problem i Sverige är den grova organiserade brottsligheten.
            De senaste tjugo åren har vi sett en markant ökning på området.
            De kriminella grupperingarna finns i hela landet, men fokus ligger
            på storstadsregionerna. Utvecklingen är oroande, och kriminaliteten
            blir råare och mer hänsynslös.
          </note>
          <note>
            Vi behöver ha en bättre samverkan i arbetet mot de här grupperna.
            I dag ligger ansvaret när det gäller grov organiserad brottslighet
            på Rikskriminalpolisen, även om polisen ute i landet också gör
            ett bra arbete.
          </note>
          <note>
            Ytterligare ett problem kopplat till grov organiserad brottslighet
            är ekonomisk brottslighet. Ekobrottsligheten som helhet tros uppgå
            till 130 miljarder årligen, och den absoluta majoriteten är kopplad
            till företagssektorn.
          </note>
          <note>
            Brottsförebyggande rådet säger att den ekonomiska brottsligheten
            kostar oss mer än den traditionella brottsligheten. Mörkertalet
            är stort, eftersom ekobrotten är av sådan karaktär att de inte
            drabbar personer direkt. Det krävs kontrollsystem för att kunna
            upptäcka dem.
          </note>
          <note>
            Kopplingen mellan organiserad brottslighet och allvarlig ekonomisk
            brottslighet blir allt starkare. Den ekonomiska brottsligheten
            skadar konkurrensen i de branscher där den finns. Det är ganska
            uppenbart att den slår hårt mot de hederliga företagarna. När
            organiserad brottslighet blandas in i den ekonomiska brottsligheten
            förekommer också utpressning och hot. Därför är det extra viktigt
            att sätta in krafter mot ekonomisk brottslighet.
          </note>
          <note>
            År 2013 fick Ekobrottsmyndigheten ett nationellt ansvar för att
            bekämpa ekobrotten och bygga upp en kriminalunderrättelsetjänst.
            Vi vill att Ekobrottsmyndigheten tilldelas ytterligare anslag
            för att klara den viktiga uppgiften, då vi tror att den nu lagda
            budgeten är för klen.
          </note>
          <note>
            Jag skulle vilja avsluta mitt anförande med att tala om vad som
            är grunden för Socialdemokraternas politik på det här området.
            Det räcker inte med att bekämpa brotten, utan vi måste också bekämpa
            brottens orsaker. Grundläggande för att minska kriminaliteten
            i samhället är att klyftorna minskar och att välfärdssystemen
            fungerar. Vi behöver alltså en annan utveckling än den vi ser
            i dag.
          </note>
          <note>
            Men plötsligt inser jag att jag missade att säga något om vapen.
            Därför plockar jag upp tråden igen, så det blir en lite annorlunda
            ordning, som ni naturligtvis uppskattar som ett pikant inslag
            här i kammaren.
          </note>
          <note>
            Då får vi mentalt hoppa tillbaka till den grova organiserade
            brottsligheten, och det är ju inga problem. Vi vill skapa en nationell
            spjutspetsorganisation för att få det att fungera. Vi tror att
            rättsväsendet behöver få mer resurser för att kunna möta den grova
            organiserade brottsligheten.
          </note>
          <note>
            En del som bekymrar oss mycket är alla vapen som cirkulerar hos
            de kriminella gängen. Jag tror inte att någon kan ha missat de
            skjutningar som har uppmärksammats den senaste tiden. Det är en
            mycket otäck utveckling, måste jag säga.
          </note>
          <note>
            Dödlig utgång i kriminella konflikter har ökat med drygt 50 procent
            sedan 90-talet. Då ska man komma ihåg att när de kriminella gängen
            skjuter på varandra är det med illegala vapen, och det är dem
            jag vill komma åt här.
          </note>
          <note>
            Svensk polis ligger efter vad gäller verktyg för att komma åt
            de illegala vapen som cirkulerar i dag. Dagens vapenlag tar inte
            i tillräckligt hög grad utgångspunkt i rådande förhållanden. Illegala
            vapen kommer inte till gängen som stulna från jägare, utan det
            är vapen som har smugglats till vårt land. Här ser vi att det
            är viktigt med en fokusförändring i vapenlagstiftningen. Vi behöver
            gå från kontroll av legala vapen till en kraftfull bekämpning
            av illegala vapen.
          </note>
          <note>
            I konsekvens med det vill vi skärpa minimistraffet för grovt
            vapenbrott från sex månader till ett år. Vi vill också se utökade
            möjligheter att använda telefonavlyssning vid grovt vapenbrott.
          </note>
          <note>
            I slutet av april i år kommer regeringens förslag när det gäller
            vapenlagstiftningen. Då återstår det att se om vi har allianspartierna
            med på den inriktning som vi förespråkar.
          </note>
          <note>
            Med det väljer jag att sätta punkt för mitt anförande.
          </note>
          <note>
            I detta anförande instämde Christer Adelsbo, Kerstin Haglö, Arhe
            Hamednaca, Morgan Johansson, Mattias Jonsson och Anna Wallén (alla
            S).
          </note>
          <note type="speaker">
            Anf. 2 AGNETA BÖRJESSON (MP):
          </note>
          <note>
            Herr talman! Vi behandlar nu justitieutskottets betänkande 14,
            Polisfrågor . Jag och Miljöpartiet står givetvis bakom samtliga
            våra 14 reservationer.
          </note>
          <note>
            Jag vill börja med att instämma i det som Elin halvavslutade
            med någonstans i mitten av sitt anförande, nämligen att brottets
            orsaker är oerhört viktiga. Vi har i flera partimotioner visat
            på hur man bygger trygghet underifrån, hur man satsar på miljonprogrammen
            och även vad en stor skolsatsning kan göra för det långsiktiga
            arbetet.
          </note>
          <note>
            Jag håller också med i fråga om högskoleutbildningen som central
            för att få en framtida mer effektiv polis och stärka effektiviteten.
            Vi menar också från Miljöpartiet att det behövs en bättre samordning
            mellan det brottsförebyggande och det brottsuppklarande arbetet,
            med mer gemensamma mål. Man behöver också göra något åt alla it-system
            som har krånglat och stökat till det för polisen under lång tid.
          </note>
          <note>
            Men, herr talman, mitt anförande tänker jag i princip fokusera
            på våra reservationer som handlar om den ständigt ökande övervakningen
            och Miljöpartiets syn på att minska övervakningen och öka integriteten.
          </note>
          <note>
            Diskussionen är verkligen inte ny, men även för oss som verkligen
            vill hänga med är det svårt. I takt med den tekniska utvecklingen
            kommer hela tiden nya förslag. Det är förslag som när man först
            tittar på dem kan verka mycket berättigade utifrån ett säkerhetssammanhang
            och i ett polisiärt sammanhang. Men tillsammans är det helt omöjligt
            att få en övergripande bild av vilken effekt på den personliga
            integriteten det håller på att bli.
          </note>
          <note>
            Miljöpartiet vill därför ha en samlad integritetsmyndighet och
            har i vår budget avsatt 75 miljoner kronor för att kunna se på
            detta.
          </note>
          <note>
            Särskilt uppmärksammat är förstås FRA:s samarbete med NSA. De
            har försett NSA med information om ledare i Ryssland. Det handlar
            verkligen inte om vilken information som helst. Amerikanarna betonar
            att uppgifterna från FRA är unika och inte kan fås på något annat
            sätt. Sverige – som fortfarande är och ska vara ett neutralt land
            – har de facto fungerat som USA:s underrättelsetjänsts förlängda
            arm. Det kan väl aldrig ha varit syftet med FRA?
          </note>
          <note>
            Vi är också väldigt upprörda över den omfattande övervakning
            av tele- och datakommunikation som USA har ägnat sig åt. Miljöpartiet
            vill att regeringen tar upp förhandlingar med USA om att stoppa
            eller i alla fall minska övervakningen. Allmänheten bör också
            få mer information om vilken övervakning som har skett.
          </note>
          <note>
            Miljöpartiet menar att det är centralt att värna om den rätt
            vi har att vara människor som bestämmer över våra egna liv. Vi
            ska få uttrycka de åsikter vi vill. Vi ska ha rätt att läsa nyheter
            och skriva mejl utan att någon lägger sig i eller ens vet om det.
          </note>
          <note>
            Frågan om integritet handlar också om att inte behöva bli kartlagda
            i vårt dagliga liv. Vi ska få vara de individer vi är. Vi vill
            inte bli betraktade som potentiella brottslingar, och många av
            oss tycker också att det är obehagligt när allt fler uppgifter
            används för att sälja på oss personliga varor och tjänster. Vill
            någon använda informationen för att skada oss, manipulera oss
            eller kanske bara sälja till oss är det mycket enklare när informationen
            finns samlad och sökbar.
          </note>
          <note>
            Vi menar att skyddet för mänskliga rättigheter behöver stärkas
            just för att tekniken möjliggör så mycket mer. Miljöpartiet vill
            avveckla eller i alla fall omförhandla datalagringsdirektivet,
            som tvingar teleoperatörer, internetleverantörer och andra berörda
            att lagra stora mängder information om sina kunder. Vi är också
            emot okontrollerat utbyte av passageraruppgifter med USA enligt
            Swift- och PNR-avtalen. Här har vi med oss både Datainspektionen
            och gruppen av datainspektioner i hela Europa, Artikel 29-gruppen.
            De ifrågasätter i en skrivelse om det verkligen behövs en så omfattande
            registrering av passageraruppgifter och tycker precis som vi att
            man först ska utvärdera dagens system.
          </note>
          <note>
            Vi är också av samma skäl kritiska till EES-systemet och RTP-programmet
            för registrerade resenärer. Vi har därför lämnat reservationer
            inom alla dessa områden.
          </note>
          <note>
            Sedan, herr talman, några korta ord om våra övriga reservationer.
          </note>
          <note>
            Under våren 2013 hade polisen en hel del utlänningskontroller
            i Stockholms tunnelbana. Det menar vi är ett sätt att kringgå
            lagen, eftersom man enligt den lagstiftning som finns inte får
            göra kontroller baserade på en persons utseende. Vi menar i vår
            reservation tillsammans med Vänsterpartiet att föreskrifter och
            allmänna råd bör ändras så att man inte ska kunna genomföra utlänningskontroller
            baserade på utseende. Plankningskontroller får inte bli ett svepskäl
            för att kontrollera utländska medborgare, men uppenbarligen har
            sådana metoder använts.
          </note>
          <note>
            En inre utlänningskontroll får enligt utlänningslagen ske endast
            om det finns grundad anledning att anta att personen saknar rätt
            att uppehålla sig här i landet eller om det annars finns särskild
            anledning till kontroll. Vittnesmålen om polisens metoder i Stockholms
            tunnelbanespärrar indikerar att lagen faktiskt inte har tagits
            på allvar.
          </note>
          <note>
            En annan fråga som varit starkt debatterad den senaste tiden
            är hot mot politiker, vilket också är ett hot mot demokratin.
            Det är knappast en hemlighet att det finns en rad offentliga personer
            som i dag inte finns i riksdag eller regering och därför inte
            omfattas av den särskilda personskyddsverksamheten. Därför har
            vi en reservation som handlar om att man ska se över och eventuellt
            utöka den grupp som kan få personskydd.
          </note>
          <note>
            Miljöpartiet har också flera reservationer om Frontex verksamhet.
            Vi menar att Frontex behöver ändra inriktning för att i framtiden
            också rädda liv och säkerställa att medlemsländer respekterar
            asylsökandes mänskliga rättigheter. Parallellt behöver vi verka
            för att lagliga möjligheter att komma in i Europa ska kunna komma
            på plats. Det är också viktigt att få kontroll över alla kostnader
            och vilka avtal man sluter med länder utanför EU. Vi menar att
            även Eurosur behöver förändra sitt övervakningssystem, så att
            migranter i sjönöd får hjälp.
          </note>
          <note>
            Vi har också en reservation i detta betänkande tillsammans med
            Socialdemokraterna och Vänstern om att stoppa Eritreas tvångsbeskattning
            av exileritreaner.
          </note>
          <note>
            Miljöpartiet har också en reservation som handlar om att polisen
            ska informera socialtjänsten när ungdomar begår narkotikabrott.
          </note>
          <note type="speaker">
            Anf. 3 RICHARD JOMSHOF (SD):
          </note>
          <note>
            Herr talman! Sverigedemokraterna har totalt tolv reservationer,
            men för tids vinnande yrkar jag bifall till reservationerna 4,
            6, 8, 9, 16, 23 och 25.
          </note>
          <note>
            Herr talman! Som en direkt följd av den misslyckade massinvandring
            som sjuklövern har tvingat på det svenska folket har Sverige blivit
            splittrat och segregerat.
          </note>
          <note>
            Som en direkt följd av sjuklöverns misslyckade mångkulturalistiska
            utgångspunkt har kulturella, religiösa och politiska spänningar
            byggts in i vårt svenska samhälle.
          </note>
          <note>
            Det är dock inte bara Sverige som har drabbats av liberalernas
            och de övervintrade 68-socialisternas destruktiva tankar och idéer.
            Över stora delar av den europeiska kontinenten ser vi hur dessa
            invandringsrelaterade spänningar blir allt vanligare, inte minst
            i de problemtyngda förorterna.
          </note>
          <note>
            Tydliga tecken på dessa spänningar, om vi utgår från justitieutskottets
            perspektiv, är allt från organiserad brottslighet, smuggling av
            narkotika, vapen och trafficking till rån, misshandel och gruppvåldtäkter
            mot enskilda.
          </note>
          <note>
            Ett annat tecken är den faktiska otrygghet som breder ut sig
            i områden som är tydligt präglade av denna misslyckade mångkultur.
          </note>
          <note>
            Herr talman! Det handlar om områden där samhället och polisen
            i många fall har tappat kontrollen, där gäng bestående av framför
            allt ungdomar med invandrarbakgrund har kontrollen, och där majoritetsbefolkningen
            knappt vågar sätta ut foten nattetid utan att riskera att utsättas
            för brott.
          </note>
          <note>
            Vi ser mer eller mindre samma problem oavsett om vi talar om
            Rosengård, Biskopsgården, Tensta, Kronoparken, Araby eller varför
            inte förorterna till London och Paris.
          </note>
          <note>
            Herr talman! När samhället och polisen förlorar kontrollen över
            dessa områden skapas en grogrund för förstörelse, våld, otrygghet
            och upplopp. Jag ska ge er några exempel, och jag tänker börja
            ute i Europa.
          </note>
          <note>
            Den 27 oktober 2005 inleddes nästan tre veckor av kravaller i
            Paris och andra franska städers förorter, vilket resulterade i
            9 000 brända bilar, nedbrända skolor och andra offentliga byggnader.
          </note>
          <note>
            Den 23 september 2006 inleddes en vecka av kravaller i Bryssel.
            Det brändes bilar och butiker. Till och med ett sjukhus vandaliserades.
          </note>
          <note>
            Den 26 november 2007 inträffade två dagars mycket intensiva kravaller
            i Paris förorter. Bilar och flera butiker förstördes, och en polisstation,
            ett bibliotek samt två skolor brändes ned.
          </note>
          <note>
            Även om poliser och utryckningspersonal skadats vid tidigare
            kravaller har det inte varit i sådan omfattning som denna gång
            då över 100 poliser och brandmän skadades, varav några allvarligt.
          </note>
          <note>
            Ett annat exempel inträffade den 6 augusti 2011 då enorma upplopp
            utbröt i London och andra brittiska städer. Tillsammans lamslog
            de landet i nästan en vecka.
          </note>
          <note>
            Här i Sverige uppstod exempelvis den 7 juli 2010 upplopp i Stockholms
            förorter, särskilt i Rinkeby. Ungdomsgäng brände bland annat ned
            Rinkebyakademin och hindrade brandkåren från att släcka branden
            genom att kasta sten på dem och på polisen.
          </note>
          <note>
            Efter alla dessa upplopp – framför allt utomlands men också efter
            oroligheterna i Rinkeby 2010 – samt hundratals mindre fall av
            stenkastning mot polis, ambulans och brandkår som sker varje år
            i Sverige, var det inte svårt att gissa att de mångkulturella
            problemen i Sveriges förorter skulle fortsätta att eskalera, precis
            som Sverigedemokraterna varnat för i åratal. Mycket riktigt blev
            det så, herr talman.
          </note>
          <note>
            Den 28 juni 2012 inträffade ett upplopp med ett hundratal inblandade
            i Tensta norr om Stockholm. Det började strax efter midnatt med
            att en väktare blev överfallen av fem eller sex maskerade personer
            med knivar. Det visade sig vara en fälla för att locka dit polisen
            som utsattes för stenkastning när de anlände till platsen. Tre
            polisbilar slogs sönder.
          </note>
          <note>
            Stephan Nordenmark vid Stockholmspolisen valde att beskriva händelsen
            på följande vis:
          </note>
          <note>
            Vi var där med 18 patruller. Det var rena gerillakriget.
          </note>
          <note>
            Situationen var helt bortom myndigheternas kontroll, och inte
            en enda gärningsman greps.
          </note>
          <note>
            Efter denna händelse gick Sverigedemokraterna åter ut och varnade
            för att problemen inte skulle försvinna, utan att de tvärtom skulle
            förvärras om man inte gjorde något åt grundproblematiken.
          </note>
          <note>
            Vad hände sedan? Den 19 maj 2013 bröt kravaller ut i Husby med
            otaliga bränder, incidenter och stenkastning. Kravallerna pågick
            nästan en vecka och spreds till andra liknande områden i Stockholm,
            Linköping, Örebro, Borlänge, Falun, Umeå, Malung och Växjö. 32
            poliser skadades under upploppen, och ett stort antal bilar brändes
            upp. Vad Husbykravallerna tillsammans kostade samhället kan vi
            bara gissa oss till.
          </note>
          <note>
            Nu står vi här igen. Det är 2014, och det är snart vår. Med våren
            och värmen kommer problemen, inte minst det sporadiska stenkastandet
            mot polis och annan utryckningspersonal. Det är sådant som numera
            sker så ofta att händelserna ibland endast leder till små notiser
            i tidningarna eller inte ens det.
          </note>
          <note>
            Herr talman! För att ta tag i dessa problem måste naturligtvis
            den misslyckade invandringspolitiken åtgärdas. Att fylla på dagens
            utanförskapsområden leder endast till att problemen förvärras.
            Snart har vi minst ett mångkulturellt problemområde i varje svensk
            kommun. I vissa kommuner finns det flera.
          </note>
          <note>
            Samtidigt – detta är det viktiga – måste det sändas ut tydliga
            signaler från politiskt håll om att polisen med omedelbar verkan
            ska byta taktik för att upprätthålla lag och ordning när olika
            former av dialogverksamhet inte hjälper.
          </note>
          <note>
            Polisen måste få använda de medel som krävs för att ordningen
            omedelbart ska kunna återställas i ett område som urartat eller
            som är på väg att urarta.
          </note>
          <note>
            Polisens roll är i första hand inte att vara snäll mot våldsverkare
            utan att säkerställa att alla medborgare tillåts leva i trygghet
            och att alla medborgare tillåts röra sig obehindrat, även i dessa
            områden, utan risk eller rädsla för att utsättas för brott. Våldsmännen
            ska gripas, våldsmännen ska straffas. Allt annat är orimligt.
          </note>
          <note>
            Att polisen retirerar och ger upp kontrollen över ett geografiskt
            område är inte acceptabelt. Det sänder ut signalen att det inte
            är samhällets eller polisens regler som ska följas utan de kriminella
            gängens. Det är nämligen de senare som då tillåts utöva den faktiska
            tvångsmakten.
          </note>
          <note>
            En sådan situation visar inte bara att samhällets och polisens
            taktik är för vek och felaktig i grunden. Den är också ytterst
            farlig då den riskerar att göra problemen i dessa områden permanenta,
            samtidigt som den utsätter poliser, ambulanspersonal och brandmän
            för mycket stora risker.
          </note>
          <note>
            Herr talman! En fråga som har diskuterats flitigt den senaste
            tiden är den om tiggeri. Tidigare har polisen kunnat avvisa personer
            som kommer hit och tigger genom att använda sig av en paragraf
            i utlänningslagen som förbjuder dagdriveri. Detta är dock inte
            längre möjligt. Därför menar vi att det behövs ett nationellt
            förbud mot hitrest tiggeri – en lagstiftning som ger polisen möjlighet
            att inte bara avvisa utan också utvisa utländska tiggare. Det
            behövs dels för att de utgör ett störande moment för många hederliga
            medborgare som vistas ute på gator och torg, dels för att polisen
            befarar att en stor del av dessa tiggare sysslar med kriminell
            verksamhet.
          </note>
          <note>
            I en artikel i Skövde Nyheter den 22 maj 2013 berättar ett platsbefäl
            på polisen i Skara – han har själv rötter i Rumänien – att tiggarna
            ofta är del av kriminella ligor. Befälet berättar att många tiggare
            utnyttjas av ligor som gör stora vinster och att vissa ligor sysslar
            med åldringsbrott och inbrott. Som exempel nämner han en liga
            i Malmö som greps för ett år sedan och som på några veckor hade
            fått ihop guld för 3 miljoner kronor genom ett stort antal villainbrott.
          </note>
          <note>
            Herr talman! Det förekommer att polisen går ut med signalement
            på gärningsmän till allmänheten i hopp om att få tips eller information
            som kan leda till ett gripande samt för att skapa en ökad vaksamhet.
            Tyvärr har det vid de tillfällena blivit vanligare att polisen
            utelämnar viktig information om gärningsmännens signalement –
            detta av rädsla för att bryta mot politiskt korrekta normer och
            av rädsla för att anklagas för rasism.
          </note>
          <note>
            Polisens rädsla i detta avseende är tyvärr inte ogrundad. Som
            exempel kan nämnas att en närpolis som skickade ut informationsmaterial
            till grannsamverkansföreningar om ligor med ursprung från specifika
            världsdelar tillrättavisades i medierna och anklagades för att
            sprida fördomar, trots att beskrivningarna var helt korrekta och
            sanningsenliga.
          </note>
          <note>
            Om polisen fortsätter att utelämna signalement för vissa grupper
            av gärningsmän – det spelar över huvud taget ingen roll var de
            kommer ifrån – av rädsla för vad det kan innebära, till exempel
            att man blir uthängd i medierna och anklagad för det ena eller
            det andra, kan det leda till att brott inte klaras upp. Det kan
            leda till att medborgare utsätts för brott man annars hade kunnat
            stoppa. Regeringen måste naturligtvis sända ut tydliga signaler
            om att det inte är okej. Man ska inte censurera gärningsmannabeskrivningarna
            när de ska kommuniceras till allmänheten.
          </note>
          <note>
            Avslutningsvis vill jag säga följande: Någon gräns måste det
            väl ändå finnas för det jag anser vara det politiskt korrekta
            vansinnet.
          </note>
          <note type="speaker">
            Anf. 4 AGNETA BÖRJESSON (MP) replik:
          </note>
          <note>
            Herr talman! Återigen blir man bekymrad när man hör Richard Jomshof
            från Sverigedemokraterna tala. Jag har ett par frågor om vad metoderna
            kommer att mynna ut i.
          </note>
          <note>
            Vi har under en lång period sett att storstäder växer eftersom
            människor uppskattar den fantastiska känslan av mångkultur och
            det faktum att man kan möta många människor. Där uppstår nya tankar
            och uppfinningar, handel och allt möjligt – men också spänningar.
            Jag tror att många av oss förstår att enkultur bara är en annan
            form av enfald och trångsynthet. Vad är egentligen de ultimata
            sätten att göra det här om man nu bygger upp och det bara ska
            finnas en enda sorts människor kvar i ett samhälle? Ska man inte
            ha ett utbyte över huvud taget? Hur långt ska man gå?
          </note>
          <note type="speaker">
            Anf. 5 RICHARD JOMSHOF (SD) replik:
          </note>
          <note>
            Herr talman! Det finns mycket att säga. Först vill jag än en
            gång säga en sak vad gäller mångfald som jag har sagt vid ett
            par tillfällen tidigare: Kanske är det så att den mångfald du
            företräder, Agneta Börjesson, är plural och enfald. Det tror jag.
          </note>
          <note>
            När det sedan gäller det här med att leva i de spännande förorterna
            tror jag att många av de människor som tvingas leva i förorterna
            har en lite annan åsikt än vad ni har. För oss som har det lite
            bättre ställt och kan bosätta oss i andra områden, där de här
            problemen inte finns, är det väldigt lätt att tala om spännande
            mångkultur. Jag vet att många av de här människorna – även många
            med invandrarbakgrund – tycker att det är allt annat än spännande.
          </note>
          <note>
            Jag hör det inte minst från alla dem som tidigare har röstat
            på era partier och nu kommer till oss. Det är många med invandrarbakgrund,
            inte minst i en stad som Malmö där jag tror att en majoritet av
            våra medlemmar har invandrarbakgrund. När de pratar om de förorter
            de tvingas leva i är det allt annat än spännande; det kan jag
            säga. De berättar hur deras barn hånas, bespottas och misshandlas.
            De berättar om otrygghet. Det är människor som vill flytta men
            inte kan, för de har inte råd. Det finns väldigt mycket att säga
            om det här.
          </note>
          <note>
            Om vi ska hålla oss till polisens metoder, som jag ändå någonstans
            tror är det centrala här, vill jag säga att polisen när det uppstår
            problem i förorterna – eller vid fotbollsmatcher eller vad det
            än må vara – måste få använda de metoder som krävs för att skapa
            ordning. Naturligtvis ska man först och främst försöka prata och
            använda dialog. Det är ett mycket bra redskap. Men när inte det
            funkar och man märker att det är på väg att urarta är det hårt
            mot hårt som gäller. Då ska man ta tag i det, och jag vill nämna
            den danska lymmellagstiftningen som jag tycker är alldeles utmärkt.
            Med den kan man gripa folk i förebyggande syfte och häkta dem
            i upp till tolv timmar, och man kan häkta människor i upp till
            40 dagar om de stör polisens arbete.
          </note>
          <note type="speaker">
            Anf. 6 AGNETA BÖRJESSON (MP) replik:
          </note>
          <note>
            Herr talman! Jag har redan tidigare uttryckt att jag inte uppskattar
            tanken att alla människor ska bli betraktade som potentiella brottslingar,
            och jag hoppas verkligen att man inte ska behöva gå runt och i
            förebyggande syfte häkta människor som inte har gjort något.
          </note>
          <note>
            Jag har också träffat jättemycket människor från miljonprogramsområden.
            Vi gjorde en stor partimotion om hur man kan rusta miljonprogramsområdena.
            Enormt många människor säger: Jag älskar mitt område, och jag
            är så förbannad på mediejargongen kring hur hemskt det är. Det
            är förskräckligt att jag inte ska ha rätt att gilla mitt område,
            vilja satsa på det och utveckla det.
          </note>
          <note>
            Jag tycker att det här är tragiskt. Jag hoppas att du sticker
            ut och träffar åtminstone en del av dessa fantastiska människor
            som vill vara med och utveckla sina områden, Richard Jomshof.
            Jag tror nämligen att det finns en enorm kraft att jobba med där.
          </note>
          <note type="speaker">
            Anf. 7 RICHARD JOMSHOF (SD) replik:
          </note>
          <note>
            Herr talman! Jag träffar väldigt många, och jag har till skillnad
            från många andra till viss del vuxit upp i ett sådant område.
            Jag har haft väldigt många vänner, och har fortfarande vänner,
            som har vuxit upp i och fortfarande bor i de områdena.
          </note>
          <note>
            Det är helt rätt att alla de här områdena inte har urartat; det
            finns många som fortfarande är väldigt bra. Men statistiken är
            tydlig: Problemområdena blir fler. De ökar, och de har ökat lavinartat.
            Tittar vi på en tjugoårsperiod är det något enormt. Ju mer vi
            får av er totalt vansinniga politik, desto mer kommer vi att få
            se av problemområdena. Situationen i vissa delar är på väg att
            urarta. Vi ser hur det är ute i Europa, och det har vi varnat
            för länge. Vi har sagt att det kommer att bli likadant i Sverige
            om vi inte ser till att försöka göra någonting åt problemen här,
            och nu ser vi att det är på väg att bli så i vissa delar. Det
            är de områdena jag pratar om.
          </note>
          <note>
            Jag pratar inte om alla miljonprogramsområden, och jag säger
            inte att alla områden är dåliga bara för att det bor människor
            med en annan bakgrund i dem. Jag pratar om områden som är på väg
            att urarta totalt. De finns nämligen i Sverige, och de är ganska
            många nu. Det är den politiken ni driver – samtliga partier här
            har skapat de här problemen, och det är bara att beklaga.
          </note>
          <note>
            Vad som kan vara intressant att nämna i sammanhanget – jag har
            nämnt det tidigare – är att jag när jag själv växte upp hade väldigt
            liberala åsikter. Jag såg aldrig invandring som ett problem, tvärtom.
            Men jag har ögon att se med, och jag ser vad som håller på att
            hända med vårt samhälle. Jag ser att det är på väg att urarta.
            Jag ser tendenserna ute i Europa, och tyvärr ser jag att vi är
            på väg åt samma håll här i Sverige. Det är bara att beklaga.
          </note>
          <note type="speaker">
            Anf. 8 LENA OLSSON (V):
          </note>
          <note>
            Herr talman! Jag står givetvis bakom alla våra reservationer,
            men för tids vinnande yrkar jag bifall endast till reservation
            12.
          </note>
          <note>
            Vi debatterar ett motionsbetänkande som handlar om polisfrågor.
            Jag kan säga att jag instämmer i mycket av det socialdemokratin
            lade fram med hjälp av Elin, och det gäller även vad Miljöpartiet
            sade. Det handlar om hur man kontrollerar människor mer och mer
            och utsätter människor för alltmer övervakning. Det är en oroande
            utveckling.
          </note>
          <note>
            Polisens uppklaringsprocent är skandalöst låg och måste bli bra
            mycket högre.
          </note>
          <note>
            Socialdemokraterna har varit inne på detta med våra polismyndigheter,
            som i dag är 22. Förslaget till en ny organisation ställer vi
            oss bakom. Vi tycker att det är bra. Men man kanske inte ska tillåta
            sig att tro alltför mycket att om bara organisationen förändras
            blir det ett bra mycket bättre resultat. Vi har här i kammaren
            redan varit inne på att det är mycket mer som behöver göras, också
            för att få en polis som syns i hela Sverige. Polisen har ett mycket
            viktigt uppdrag att förebygga brott men också att klara upp brott.
            Vi kommer säkert att få återkomma och justera saker när den nya
            organisationen är på plats.
          </note>
          <note>
            Som sagts här tidigare är rapporteringssystemet ett jättestort
            bekymmer. Jag har träffat oerhört många frustrerade poliser. I
            utskottet har det utlovats oss alla att det här ska man fixa,
            men i dag har vi fått beskedet att så blir det inte. Det beklagar
            jag, för det stannar upp möjligheten att klara upp brott. Utan
            ett effektivt rapporteringssystem blir det genast mycket svårare.
          </note>
          <note>
            Jag vill också säga att det är många poliser som gör ett väldigt
            bra arbete, men också solen har fläckar. Det ska vi inte sticka
            under stol med. Vi har en hel del uppmärksammade fall där grova
            fel har begåtts, typ REVA-kontrollerna, registrering av romer
            och så vidare, som vi måste komma till rätta med. Så här får det
            inte gå till. Jag vill ändå påstå att de flesta poliser försöker,
            utifrån sina förutsättningar, att göra ett så bra jobb de kan.
          </note>
          <note>
            Polisförbundet tog fram en undersökning för ungefär ett år sedan.
            Den tog upp miljön som poliser arbetar i och att man upplever
            att det är väldigt lågt i tak. Det har vi också sett en del exempel
            på. Jag och Vänsterpartiet menar att de poliser som jobbar längst
            ut och faktiskt träffar de människor som är i nöd har en väldigt
            viktig uppgift. De har många idéer och förslag till förbättringar,
            men de poliser som har vågat komma med konstruktiv kritik har
            behandlats osjyst. Det tycker jag är fel. Det ska vara en lärande
            organisation där de anställda får bidra med förslag och idéer.
          </note>
          <note>
            Reservation 1 handlar om ett nordiskt polissamarbete. Det är
            något som vi trycker hårt på. Vi tror att det skulle öka effektiviteten,
            förbättra polisens arbete och förebygga brott.
          </note>
          <note>
            Sverige har brist på poliser i stora gränsområden, och vi måste
            tillsammans använda de få poliser som finns i respektive land
            på ett effektivare sätt. Utredning SoU2011:25 innehöll ett förslag
            till en modell för polisiär samtjänstgöring i Norden. I betänkandet
            svarar utskottsmajoriteten att frågan bereds, och den har nu beretts
            ett bra tag. Jag undrar om ni har någon aning om när det skulle
            kunna komma ett förslag.
          </note>
          <note>
            Vår reservation 2 handlar om elpistoler som komplement till andra
            vapen som polisen har. Som vi alla vet har vi haft fall där polisens
            användning av vapen har fått dödlig utgång. Ändå har Polisstyrelsen
            nekat polisen att utrustas med elpistoler.
          </note>
          <note>
            Vi menar att poliser i en akut situation, till exempel vid en
            insats mot en psykiskt sjuk och våldsam person, borde ha tillgång
            till ett alternativ som elpistol. Utskottet finner inte skäl att
            införa möjligheten för polisen att använda detta alternativ utan
            stöder utredningen, som anser att ett införande av elpistoler
            inte nämnvärt skulle minska risken för att poliser tvingas använda
            skjutvapnet vid en nödvärnssituation.
          </note>
          <note>
            Vänsterpartiet tycker att med de erfarenheter som vi har i dag
            vore det på sin plats att återigen titta på den här frågan, eftersom
            användning av elpistoler framdeles kanske skulle lösa en hel del
            i akuta situationer.
          </note>
          <note>
            Vi har också reservation 12, som jag har yrkat bifall till, om
            rekrytering av unga till kriminalitet. Jag har många gånger hört
            utskottsföreträdare stå i den här talarstolen och tala om kampen
            mot den grova organiserade brottsligheten. Och vi vet i dag att
            rekryteringen till kriminella organisationer, nätverk och verksamheter
            ökar. Det är inte fråga om tonåringar, utan det är nere i åtta
            nio års ålder.
          </note>
          <note>
            Det är många faktorer som förklarar varför unga, redan vid åtta
            till elva års ålder, blir springpojkar i någon kriminell verksamhet.
            Det kan låta som ett specifikt storstadsproblem, men det är det
            inte. Det finns också på andra håll i landet.
          </note>
          <note>
            Jag tycker att en av våra viktigaste uppgifter är att strypa
            tillströmningen till de kriminella nätverken och organisationerna.
            Därför är jag ganska besviken på att jag inte har fått någon med
            mig på den här reservationen, som går ut på att tillsätta en parlamentarisk
            utredning för att förebygga denna rekrytering.
          </note>
          <note>
            Regeringen har satsat på sociala insatsgrupper. Javisst, det
            är ett sätt att ta itu med problemet. Jag tror också att de kan
            bli fler och att de kan bli bättre. Jag tycker att regeringen
            borde titta mer på professor David Philip Farringtons forskning.
            Han fick kriminologpriset 2013. Han och andra forskare vill ha
            brottsförebyggande åtgärder mycket tidigt i livet. Det skulle
            spara stora summor av skattebetalarnas pengar och samtidigt minska
            brottsligheten och öka människors livskvalitet.
          </note>
          <note>
            Jag anser att vi måste ge unga en möjlighet, och de kommer att
            välja bort kriminalitet om det finns andra möjligheter. Man väljer
            inte, när man är åtta nio år, att bli springkille åt en kriminell
            organisation. Och många vill hoppa av kriminaliteten. I Göteborg
            är det en stor ökning av dem som vill hoppa av. Och den dagen
            de vill lämna kriminaliteten måste det finnas ett starkt stöd,
            för de får det inte lätt.
          </note>
          <note>
            Tyvärr fick jag inte stöd i den här frågan.
          </note>
          <note>
            När det gäller reservationer om vapenbrott vill jag deklarera
            vår ståndpunkt. Vi ser allvarligt på de skjutningar som förekommit.
            För oss är det viktigt att straffet för grovt vapenbrott skärps.
            Eftersom ett förslag är aviserat väljer jag att inte reservera
            mig utan har det som ett särskilt yttrande.
          </note>
          <note>
            Till sist: Sverigedemokraterna drar sig inte för att i denna
            talarstol överdriva och hacka på dem som har kommit till vårt
            land av olika skäl. Det är rent rasistiska påståenden. Förslaget
            att kriminalisera tiggeri är som att kriminalisera fattigdom.
            Det är inget fel att vara fattig, Richard Jomshof.
          </note>
          <note>
            Sverigedemokraternas politik är hårdare tag, typ: Lås in dem
            och kasta bort nyckeln! Men när har någon hört Sverigedemokraterna
            göra en analys av hur vi ska komma åt brottsligheten?
          </note>
          <note>
            Vi kommer åt brottsligheten genom att bekämpa sociala och ekonomiska
            klyftor, inte genom att sänka skatterna med 130 miljarder.
          </note>
          <note type="speaker">
            Anf. 9 KRISTER HAMMARBERGH (M):
          </note>
          <note>
            Herr talman! Kampen om verkligheten tycks tillta ju mer vi närmar
            oss valrörelsen. Vi har fått höra ett påstående taget ur luften
            om att regeringen i dag skulle ha lagt fram ett sparförslag på
            polisen.
          </note>
          <note>
            Det har varit en svår tid för Europa. Det har varit tufft även
            för Sverige. Regeringen har skött ekonomin på ett bra sätt och
            får bra betyg. Regeringen har också fört en ekonomisk politik
            som har stimulerat ekonomin i svåra tider. Men nu vänder ekonomin,
            och då ska vi inte fortsätta stimulera. Regeringen säger att ökningen
            av anslag ska minskas. Man ska alltså inte spara; man ska inte
            öka anslagen lika snabbt. Detta högg Socialdemokraterna förstås
            snabbt på.
          </note>
          <note>
            Det hade varit bättre om Socialdemokraternas företrädare hade
            förklarat utspelet om 10 miljarder i faktiska besparingar i de
            statliga myndigheterna och berättat hur många poliser det skulle
            omfatta. Men det var väl inte lika intressant, antar jag.
          </note>
          <note>
            Vi gör en del förändringar inom polisen eftersom vi ser en del
            problem. Jag vill dock inte gå så långt som att säga att svensk
            polis är dålig. Svensk polis är bra, håller hög standard, är välutbildad
            och gör ett bra jobb. Men det finns förbättringspunkter.
          </note>
          <note>
            Brottsförebyggande rådets rapport användes tidigare i debatten,
            men jag kände inte riktigt igen mig. Därför ska jag använda lite
            tid till att påminna om vad Brottsförebyggande rådet skriver i
            rapporten.
          </note>
          <note>
            Punkt 1: Ett av målen för kriminalpolitiken är att minska brottsligheten.
            Brottsförebyggande rådets slutsats är att brottsligheten minskar,
            vilket rimligen borde vara bra och borde innebära att utvecklingen
            i samhället, den utveckling som genererar brottslighet, går åt
            rätt håll. Men det har ni tydligen inte läst ut ur rapporten.
          </note>
          <note>
            Punkt 2: Ett av målen för kriminalpolitiken är att öka tryggheten
            hos människor. Tryggheten ökar hos människor, vilket naturligtvis
            är bra.
          </note>
          <note>
            Punkt 3: Polisen har blivit mer synlig, vilket borde vara bra.
          </note>
          <note>
            Punkt 4: Det genomförs i dag mer planlagda brottsförebyggande
            insatser än tidigare, vilket borde vara bra. I och för sig kan
            det bli ännu bättre, men dit ska vi.
          </note>
          <note>
            Punkt 5: Polisen åtnjuter högt förtroende, faktiskt högre än
            före regeringsskiftet, vilket borde vara bra.
          </note>
          <note>
            Punkt 6: De flesta är nöjda med polisens bemötande. Det borde
            också vara bra, men det är första gången det undersöks.
          </note>
          <note>
            Punkt 7: Handläggningstiderna har blivit kortare, dock med något
            undantag på vissa myndigheter vad gäller vapenhantering. Det borde
            också vara bra.
          </note>
          <note>
            Vi är dock inte nöjda med allt. Visst har vi satsat mycket resurser,
            och vi har fört en ekonomisk politik som har gjort att vi har
            haft råd att satsa dessa resurser. Vi har gjort en stor satsning
            på polisen, vilket en del av oppositionen vill ta äran för. Kanske
            hade de gjort det själva om de suttit kvar vid regeringsmakten.
            Men vi ser ett behov av att få en mer lärande organisation, och
            vi ser en alltför stor spretighet. Därför har vi i politisk enighet
            kommit överens om att polisen måste omorganiseras så att de alltför
            många myndigheterna blir en myndighet.
          </note>
          <note>
            Inriktningen på detta arbete är klar. Vi ska ha en lokalt baserad
            och förankrad polis. Polisen ska finnas där brottsligheten sker.
            Vi ska ha färre chefsnivåer, vilket skapar förutsättningar för
            en bättre dialog inom organisationen och ger större möjlighet
            att de beslut som tas också verkställs längst ned. Det får inte
            vara för många kockar. Det är få organisationer med många chefsnivåer
            som fungerar bra.
          </note>
          <note>
            Vi får också en rikspolischef som kommer att kunna agera som
            chef. Ibland tycker jag lite synd om nuvarande rikspolischefen
            som de facto inte har något mandat. Det är länspolismästarna som
            bestämmer, men många gånger får rikspolischefen utstå oförskylld
            kritik när han inte har någon möjlighet att ge de order han nog
            skulle vilja göra.
          </note>
          <note>
            På Rikspolisstyrelsens styrelsemöte i dag fick vi information
            om att it-systemet PUST, som fungerade på Javaplattformen men
            dess värre inte alls fungerar på den nya plattformen, kommer att
            läggas ned. Jag tror att det är ett korrekt beslut.
          </note>
          <note>
            Om jag hade varit justitieminister hade jag varit bekymrad. Jag
            kan lova tidigare talare att justitieministern har varit mycket
            bekymrad och att det har funnits en nära dialog om hur detta arbete
            har skötts.
          </note>
          <note>
            Jag tror inte att rikspolischefen hade uppsåt att upphandla ett
            dåligt system. Det kan dock finnas en lärdom att dra, för det
            är inte första gången detta sker inom en statlig myndighet. Det
            har även skett i Försvarsmakten, Skatteverket och Försäkringskassan.
          </note>
          <note>
            Därför måste upphandlingskompetensen i statliga myndigheter och
            statlig förvaltning bli mycket bättre vid köp av sådana här komplicerade
            system. Låt mig hårdra det något: Det vore bra om juristerna på
            våra verk hade samma kontraktskompetens som de amerikanska bolagens
            jurister.
          </note>
          <note>
            Vi har haft en diskussion om uppklaringsprocenten, och den är
            för låg. Vi ska dock ha klart för oss att antalet uppklarade personbrott
            har ökat med 9 procent mellan 2006 och 2012. Det kan givetvis
            bli bättre.
          </note>
          <note>
            Tidigare i dag diskuterade vi den civila kompetensen. Antalet
            civilanställda har ökat. Det har inte minskat, vilket man har
            låtit påskina från talarstolen ett antal gånger. Tittar vi på
            propositionslistan ser vi att det snart kommer en proposition
            till riksdagen om utökade befogenheter för de civilanställda inom
            polisen. Det finns helt enkelt anledning att ta in yrkeskompetens
            som kan göra polisens utredande verksamhet mycket effektivare.
          </note>
          <note>
            Vi har även diskuterat vapen. Det ska jag stanna lite vid, för
            det är viktigt. Vi tycks ha samma uppfattning om att det är viktigt
            att ta hand om illegala vapen. Vi har fått ordning på vissa vapen,
            de legala vapnen. Tidigare hade vi problem med stulna hagelgevär
            som med avsågade pipor användes vid rån. Det fick vi ordning på
            genom en restriktiv vapenlagstiftning som kräver vapenskåp. Vi
            hade problem med att militära vapen stals. Vi fick ordning på
            det när vi låste in vapnen på regementena.
          </note>
          <note>
            Detta innebär att den som i dag vill komma åt vapen tar smuggelvägen,
            och det måste vi givetvis bekämpa. Därför kommer en proposition
            levereras i vår, precis som Vänsterpartiets företrädare sade,
            som innebär en mer restriktiv vapenlagstiftning med fokus på illegala
            vapen.
          </note>
          <note>
            Jag vet att det är många runt om i Sverige som är med i Frivilliga
            skytterörelsen eller som använder vapen för jakt som känner oro
            på grund av en tidigare utredare. Men en utredares förslag är
            inte regeringens förslag. I regeringens proposition kommer fokus
            att ligga på illegala vapen, inget annat.
          </note>
          <note>
            Det innebär att vi i Alliansen har tagit initiativ till att vi
            i utskottstexten gör klart, även för polismyndigheten, att man
            ska ha samma tillämpning över hela landet, det står på s. 44 i
            betänkandet, och att det är viktigt att man har en god dialog
            med skytterörelse och jägarorganisationer. Det är nu ett krav
            från utskottets sida efter ett initiativ just från Alliansen.
          </note>
          <note>
            Samtidigt blir jag lite bekymrad när jag hör olika företrädare
            från de andra oppositionspartierna säga att det här med elpistol
            är någonting som vi i riksdagen tydligen ska besluta om och trycka
            på. Det tycker jag är fel väg att gå. Det finns en diskussion
            om Finland, där man ibland kan ha tillgång till elpistol. Men
            de facto har Finland fler skjutningar med polisiära vapen än vad
            vi har i Sverige. Detta är en fråga som man bör titta på lite
            mer noggrant än att helt enkelt bara fatta ett beslut från höften
            när ett krav om mer beväpning framställs.
          </note>
          <note>
            Jag blir lite bekymrad över Sverigedemokraternas lättsinniga
            inställning till vapen. De har en reservation där de säger att
            samtliga, alla, mynningsladdade vapen – man till och med kursiverar
            orden – efter 1890 ska vara licensfria. Jag skulle vilja uppmana
            Sverigedemokraterna att fundera lite grann på det. Det kommer
            nämligen att innebära att även granatkastare och granatgevär blir
            licensfria. Ta och titta över er politik ett varv till! Det vore
            ingen bra utveckling.
          </note>
          <note>
            Det finns anledning att se framåt. Politik fungerar ju på det
            sättet att vi löser vissa problem, men vi kan få nya. Vi i Alliansen
            jobbar nu ihop ett program tillsammans med olika utgångspunkter
            till skillnad från dem i oppositionen som ni har hört, som inte
            alls har samma uppfattning om någonting.
          </note>
          <note>
            Jag skulle kunna stå här ganska länge och lägga fram en del förslag
            som vi moderater vill ha. Vi vill till exempel förstärka basen
            i svensk polis, se till att bättre premiera duktiga poliser, införa
            underrättelsegaranti för målsägande, skapa fler vägar in i polisen
            för anställningar och ha fler lokala poliskontor. Men det skulle
            ta alldeles för lång tid att nämna alla dessa punkter.
          </note>
          <note>
            Herr talman! Jag yrkar bifall till justitieutskottets förslag
            i betänkandet.
          </note>
          <note type="speaker">
            Anf. 10 ELIN LUNDGREN (S) replik:
          </note>
          <note>
            Herr talman! Jag skulle vilja be Krister Hammarbergh utveckla
            det här med pengarna lite grann. Det utspel som har kommit från
            hans finansminister i dag – jag har det som Anders Borg har skrivit
            här – handlar om pris- och lönenivåer i samhället. När de ökar
            brukar man också räkna upp pengarna för att det inte ska försvinna
            pengar från verksamheterna.
          </note>
          <note>
            Från 2016 innebär det en besparing på ca 1,1 miljard kronor,
            står det i Anders Borgs papper. Krister Hammarbergh säger att
            vi inte kan veta vad detta betyder för polisen. Om man räknar
            på det och tittar på hur stora de olika myndigheterna är i dag
            skulle det innebära 90 miljoner kronor för polisen. Det är pengar
            som helt enkelt försvinner. Det blir alltså mindre pengar hur
            man än vänder och vrider på det.
          </note>
          <note>
            Om det nu inte ska fördelas proportionerligt och om inte polisen
            ska bära sin del av minskningen – hur mycket mindre pengar kommer
            det i så fall att tillskjutas polisen? Är det mindre? Är det 70–80
            miljoner? Är det kanske till och med mer – 100–110 miljoner? Det
            undrar man. Om polisen nu inte ska bära detta alls kan man inte
            låta bli att vara nyfiken på vilka myndigheter som i så fall ska
            få bära hela minskningen.
          </note>
          <note>
            Det är trevligt att höra att justitieminister Beatrice Ask absolut
            har varit bekymrad över utvecklingen med PUST Siebel som vi har
            talat om tidigare. Men det räcker inte så långt att vara bekymrad
            i politiken; det räcker ingenstans alls, faktiskt. Där har vi
            har inte sett någon aktion från Beatrice Ask.
          </note>
          <note>
            Jag skulle vilja be Krister Hammarbergh utveckla det här med
            pengarna.
          </note>
          <note type="speaker">
            Anf. 11 KRISTER HAMMARBERGH (M) replik:
          </note>
          <note>
            Herr talman! Ordet bekymrad var precis det som Elin Lundgren
            använder två gånger i anförandet. Man borde vara bekymrad, säger
            hon. Justitieministern är bekymrad. Detta har fått konsekvenser.
            De personer som har varit ansvariga för it-systemen finns inte
            kvar inom polisen. Men det är inte ministern som har gjort detta,
            så du kan inte anmäla henne för ministerstyre.
          </note>
          <note>
            Jag är glad över att Elin Lundgren tar upp besparingsförslagen.
            Det är helt riktigt att vi har sagt att när tiderna vänder kan
            vi inte ha samma ökningstakt av anslagen. Polisen har anslag på
            över 20 000 miljoner kronor. Det är anslag som vi har ökat med
            ungefär 3 000 miljoner kronor de senaste åren. Vi har alltså inte
            varit snåla gentemot polisen, och vi kommer inte att vara snåla
            i fortsättningen heller. Men vi kommer att kräva mer effektivitet.
          </note>
          <note>
            Nu har Elin möjligheten att förklara hur mycket 10 miljarder
            motsvarar i polisverksamheten. Om hon är upprörd över vad hon
            uppfattar som en besparing på 1 miljard undrar jag om hon är 10,
            5 eller 20 gånger mer upprörd gentemot sin egen ekonomiska talesperson.
            Är det 900 miljoner för polisen, alltså nästan 1 miljard? Eller
            hur mycket pengar hade ni tänkt spara? Ni har ju ett budgethål
            på 12 miljarder som ni ska täcka.
          </note>
          <note type="speaker">
            Anf. 12 ELIN LUNDGREN (S) replik:
          </note>
          <note>
            Herr talman! Det finns en stor skillnad här. Det är att Krister
            Hammarberghs parti har lagt fram ett skarpt, siffersatt förslag
            i dag. Vi socialdemokrater har inte lagt fram något skarpt förslag.
            Det betyder att det inte finns så mycket att prata om i det sammanhanget.
          </note>
          <note>
            Jag noterar att Krister Hammarbergh konsekvent undviker att tala
            om det konkreta förslag som hans minister har lagt fram. Han vill
            inte säga någonting om vad det kommer att innebära för polisen
            i siffror och resurser framöver.
          </note>
          <note>
            När det gäller polisens resultat – bortsett från de ekonomiska
            – satt Krister Hammarbergh och jag i morse i samma möte med rikspolischefen.
            Då sade rikspolischefen själv att han är orolig för att utredningsresultatet
            inte går upp. När jag lyssnade på Krister Hammarbergh i talarstolen
            valde han att lyfta fram en del andra saker gällande trygghet
            och så vidare som vi är överens om. Det är naturligtvis positivt
            att människor upplever en ökad trygghet. Men jag tycker att det
            är väldigt – jag vet inte riktigt vilket ord jag ska använda –
            dåligt att polisen inte löser fler brott. Jag förutsätter att
            Krister Hammarbergh också tycker det med tanke på att det är polisens
            huvuduppdrag, kan man väl säga.
          </note>
          <note>
            Framöver är jag bekymrad och orolig. Man kan använda vilka ord
            man vill. Till skillnad från justitieministern och alliansregeringen
            är jag i opposition och har inget ansvar, så jag kan vara bekymrad
            men jag kan inte agera så mycket. Men det kan ni göra. Det ni
            har gjort är att dra ned på pengarna till polisen. Hur jag än
            vänder och vrider på det får jag det till det, och jag undrar
            hur det ska ge ett bättre polisarbete i framtiden.
          </note>
          <note type="speaker">
            Anf. 13 KRISTER HAMMARBERGH (M) replik:
          </note>
          <note>
            Herr talman! I morse satte Elin Lundgren sitt namn under bland
            annat det faktum att utsattheten för brott minskar. Hon hade inga
            invändningar då.
          </note>
          <note>
            Man kan ha en lång diskussion om vad som står i årsredovisningen.
            Men du har konstaterat själv att brottsligheten minskar, och du
            har godkänt årsredovisningen nu på morgonen.
          </note>
          <note>
            Elin Lundgren säger att hon inte har något ansvar. Nej, jag måste
            säga att jag uppfattar er som ansvarslösa tämligen ofta. Även
            som riksdagsledamot har man ett ansvar för att se till att vi
            har en bra och fungerande lagstiftning, men också för att se till
            att vi har en fungerande ekonomi.
          </note>
          <note>
            Nu väljer ni att göra det enkelt för er och säga: Jag har inget
            ansvar, och därför kommer inte vi att redovisa hur vi skulle styra
            Sverige ekonomiskt. Ni saknar 12 miljarder i ett budgethål. Ni
            undviker frågan när ni själva har lagt fram besparingsförslag
            på de statliga myndigheterna på 10 miljarder. Sedan vill ni ha
            svar från regeringen på vad den har tänkt göra.
          </note>
          <note>
            De förslag vi har lagt innebär att vi kommer att fortsätta att
            öka anslaget, men i lägre takt. Det är alltså inga besparingsförslag.
            Det innebär att anslagen ökar, men i lägre takt. Hur ska ni spara
            på polisen med de tio miljarderna? Det är en fråga som fortfarande
            är obesvarad.
          </note>
          <note type="speaker">
            Anf. 14 LENA OLSSON (V) replik:
          </note>
          <note>
            Herr talman! Jag hade några frågor till majoriteten, och jag
            kan börja med Krister Hammarbergh från Moderaterna. Det gäller
            det nordiska polissamarbetet.
          </note>
          <note>
            Vi anser att man till stor del skulle kunna använda den nordiska
            polisen gemensamt och därmed bevaka mycket större områden än man
            gör i dag. De människor som bor i de glesare befolkade områdena
            skulle då få en trygghet i att det finns en polis.
          </note>
          <note>
            Det finns ett speciellt stycke i utredningen där ett förslag
            om samtjänstgöring läggs fram. Svaret i betänkandet är att det
            bereds. Jag ställde frågan: Ungefär när beräknar man att ha ett
            förslag i frågan?
          </note>
          <note>
            Krister kommenterade det här med elpistoler. Vi vill inte att
            man ska införa det direkt, utan att man ska titta på frågan igen.
            Vitsen med det här är att dödsskjutningar, som är en katastrof
            för den som för evigt är borta och för den polis som har ställts
            inför en akut situation, kan bli färre. Hade det varit en elpistol
            som använts hade personen nästan med hundra procents säkerhet
            överlevt.
          </note>
          <note type="speaker">
            Anf. 15 KRISTER HAMMARBERGH (M) replik:
          </note>
          <note>
            Herr talman! Det var bra med det förtydligandet, Lena Olsson.
            Det är bra att titta på det här också, för vi vill inte ha en
            värre situation. Jag tror att alla är beredda att titta på det
            här i den mån det annars skulle innebära att man får fler onödiga
            skjutningar och fler som skadas i onödan. Vi kan alltså lämna
            det.
          </note>
          <note>
            Jag är jätteglad att du tar upp det nordiska polissamarbetet,
            eftersom det rör sig om den region och den valkrets som jag kommer
            från. Det här bygger på ett tillkännagivande från en motion som
            jag skrev. Jag är alltså väldigt otålig, jag också. Lösningen
            på det här tillkännagivandet blev att man tog det i ett nordiskt
            perspektiv. Det togs upp i Nordiska ministerrådet och man gjorde
            rapporter.
          </note>
          <note>
            Jag tycker också att arbetet går långsamt. Det är mycket mutter
            och skruv när det gäller hur man ska kunna reglera myndighetsutövningen,
            och det finns en hel del problem i detta. Vi bestämmer inte ensidigt
            från Sveriges sida hur det här ska gå till, utan agendan sätts
            tillsammans med andra länder. Jag vet att företrädare från Justitiedepartementet
            var uppe för ett par veckor sedan i Norrbotten och gränstrakterna
            i Tornedalen.
          </note>
          <note>
            Jag är otålig, precis som Lena, och jag vill gärna se att det
            här kommer i verkställighet, inte minst därför att det var mitt
            eget initiativ som låg till grund för detta.
          </note>
          <note type="speaker">
            Anf. 16 LENA OLSSON (V) replik:
          </note>
          <note>
            Herr talman! Det är bra att få höra att det rör sig i den här
            frågan. Vi skulle få en mycket bättre effektivitet från polisens
            sida om vi, så att säga, kunde utnyttja varandra.
          </note>
          <note>
            Jag har en annan fråga med anledning av att Krister Hammarbergh
            och företrädare för olika partier tar upp just det här med grov
            kriminalitet och de gängrelaterade frågorna. Vi har tagit upp
            i vår reservation att rekryteringen till de här nätverken och
            organisationerna ökar. Man ser en ganska stor ökning – jag har
            lagt ned mycket tid på det här. Ett sätt att få hejd på den här
            utvecklingen vore att inte bara jobba med de här sociala insatsgrupperna
            utan även tillsätta en utredning tillsammans med forskare och
            experter på området. Så länge det går att rekrytera fortlever
            den grova och organiserade kriminaliteten. Det borde vara prio
            ett för oss allihop i den här kammaren att få stopp på det här.
          </note>
          <note>
            Jag skulle vilja höra, eftersom jag tycker att det här är väldigt
            allvarligt, om det bara är de här sociala insatsgrupperna som
            är aktuella eller om man kanske skulle kunna tänka sig att diskutera
            att tillsätta en parlamentarisk utredning på området.
          </note>
          <note type="speaker">
            Anf. 17 KRISTER HAMMARBERGH (M) replik:
          </note>
          <note>
            Herr talman! Det är ett allvarligt område, och Sverige var lite
            yrvaket när vi släppte in den här typen av brottslighet. Det tog
            lång tid innan Sverige reagerade. Men sedan ett par år har vi
            en bättre samverkan mellan myndigheter. Den kan säkerligen fortsätta
            att utvecklas just när det gäller själva brottsbekämpandet och
            den utredande delen. Här kommer vi säkerligen tillsammans att
            lägga många förslag, till exempel att det ska vara lättare – det
            kommer en proposition redan i vår – att förverka medel och göra
            det mindre attraktivt att tjäna pengar på grov organiserad brottslighet.
          </note>
          <note>
            Jag är också glad att Vänsterpartiet uppskattar de sociala insatsgrupperna.
            Jag tror, precis som Lena Olsson, att det här kan vidareutvecklas
            och spridas åt fler håll men också röra även äldre som ligger
            i riskzonen. Det finns en del försöksverksamhet kring det, inte
            minst i Stockholms förorter. Man börjar med att hantera deras
            situation och hjälper dem att skaffa en utbildning och ett arbete
            som gör att de inte söker sig till den här typen av grupperingar.
          </note>
          <note>
            Från Moderaternas sida vill vi också titta på möjligheten att
            stiga av den här verksamheten. Man kan göra insatser även den
            vägen, och det är viktigt.
          </note>
          <note type="speaker">
            Anf. 18 ROGER HADDAD (FP):
          </note>
          <note>
            Herr talman! Det är inte många punkter som de rödgröna och Sverigedemokraterna
            är överens om. Tittar vi på motionsbehandlingen när det gäller
            det polisiära är de inte överens om en enda punkt. Jag yrkar därför
            bifall till utskottets förslag och avslag på samtliga motioner.
          </note>
          <note>
            Betänkandet Polisfrågor lyfter upp en rad viktiga aspekter kring
            polisens metoder och befogenheter men också frågor om vapenbrott.
            Dock tas inte polisutbildningen upp, vilken några väljer att debattera
            i dag. Den är inte föremål för behandling i betänkandet.
          </note>
          <note>
            Ett antal motioner lyfter upp polisens närvaro och brottsförebyggande
            arbete. Här beklagar jag att Sverigedemokraterna nästan går fram
            med pansarvagnar. Kräkmedel och insatsstyrkor ska sättas in i
            det förebyggande arbetet. Det är inte brottsförebyggande, Richard
            Jomshof!
          </note>
          <note>
            Vi har ett pågående arbete lokalt med att ta fram en modell för
            hur vi bättre kan bedöma och följa upp det förebyggande arbetet.
            Det görs, dels i och med de sociala insatsgrupperna som har nämnts,
            dels i och med andra utanförskapsrelaterade satsningar som integrationsministern
            och justitieministern tidigare har meddelat, bland annat inom
            skolområdet. Det är också ett koncept som många kommuner och lokala
            myndigheter uppskattar.
          </note>
          <note>
            En punkt som jag särskilt vill lyfta upp är det uppdrag som Rikspolisstyrelsen
            har att ta fram nya rekommendationer när det gäller hämtning och
            avvisning av barn från skola eller sjukhus. Det tas också upp
            i betänkandet. Vi är angelägna om att dessa platser förblir zoner
            som är fredade från polisiära insatser. Dess värre har polisens
            rekommendationer dröjt, men jag vet att det finns ett förslag
            till en föreskrift som just nu granskas rättsligt av Rikspolisstyrelsen
            och som ska rekommendera polisen att inte gå in och hämta barn
            på skolor när det gäller avvisningsärenden.
          </note>
          <note>
            En annan viktig del i betänkandet som Folkpartiet och regeringen
            nu lägger fram förslag kring, herr talman, är att angripa förekomsten
            av vapen i kriminella gäng. Det är ett problem med alltmer tillgängliga
            och dessutom farliga vapen. Vapenamnestin som vi nyligen genomfört
            är ett sätt att få bort detta problem, men statistiken på området
            är inte fullständig.
          </note>
          <note>
            Tittar man på hur det ser ut i polisens uppgifter från 2011 för
            Göteborg, Stockholm och Malmö ser man att det förekom 84 skjutningar
            i Göteborg, varav ungefär hälften var gängrelaterade, över 300
            skjutningar i Malmö och 190 skjutningar i Stockholm. Detta kräver
            att vi aktivt identifierar de kriminella gängen och underlättar
            polisens metoder att inhämta uppgifter så att man kan lagföra
            de här personerna. Alliansregeringen har också aviserat skärpta
            minimi- och maximistraff för grovt vapenbrott, vilket vi återkommer
            till.
          </note>
          <note>
            Herr talman! Jag vill också göra några kommentarer kring arbetet
            mot terrorism och grov organiserad brottslighet som är av gränsöverskridande
            karaktär. Detta kräver internationell samverkan, vilket kräver
            att våra underrättelsetjänster tillsammans med andra europeiska
            underrättelsetjänster samarbetar bland annat när det gäller insamling
            av passageraruppgifter.
          </note>
          <note>
            Jag hör att Miljöpartiet vill omförhandla detta, ja till och
            med riva upp det, som man skriver i betänkandet. Det kan vi inte
            ställa oss bakom, utan EU har ett avtal med USA, Kanada och Australien,
            och vi samarbetar med våra europeiska kolleger. Det har visat
            sig vara ett effektivt sätt att bekämpa terrorism.
          </note>
          <note>
            Folkpartiet försvarar den metoden, men vi har både i utskottet
            och i debatten sagt nej till lagring även av känsliga uppgifter,
            vilket bland annat Sverigedemokraterna har motionerat om i det
            här betänkandet. Lagring av känsliga uppgifter innebär att man
            utöver basuppgifter om personnummer, adress och till exempel om
            man tycker om vegetarisk mat eller inte även ska samla in uppgifter
            om religionstillhörighet, partitillhörighet, sexuell läggning
            och fackliga uppgifter. Det har vi sagt nej till.
          </note>
          <note>
            Vi har, som kollegan från Vänsterpartiet tog upp här tidigare,
            precis haft ett uppmärksammat fall i Sverige där ett register
            över 4 000 personer som råkar vara romer har kritiserats mycket
            hårt även av Säkerhets- och integritetsskyddsnämnden. Det är en
            signal att vi inte kan registrera hur som helst och lagra uppgifter
            hur som helst. Men att helt avskaffa de här viktiga avtalen skulle
            nagga det här effektiva antiterrorismarbetet i kanten. Jag noterar
            att Miljöpartiet är relativt ensamma på den punkten.
          </note>
          <note>
            Herr talman! Alliansregeringen och Folkpartiet har satsat på
            rättsväsendet. Det här är konkreta delar inom polisyrket, och
            det finns risk att vi går in i detaljer kring vilka vapen man
            ska använda och exakt vilka moment man ska ha i polisutbildningen.
            Det måste vi överlåta på professionen.
          </note>
          <note type="speaker">
            Anf. 19 JOHAN LINANDER (C):
          </note>
          <note>
            Herr talman! I dag debatterar vi polisfrågor. I betänkandet behandlas
            167 motionsyrkanden. 167 yrkanden – det visar verkligen vilket
            intresse det finns för polisiära frågor i Sveriges riksdag.
          </note>
          <note>
            Det är också intressant att vi trots 36 reservationer och fem
            särskilda yttranden är överens om de stora övergripande polisfrågorna.
            Det är viktigt. Just nu genomgår nämligen svensk polis den största
            förändringen på årtionden, och det är bra att vi alla visar att
            oavsett eventuell politisk majoritet efter valet i höst är den
            utpekade vägen den som Polisorganisationskommittén har angett
            och alliansregeringen senare har föreslagit. Det är den vägen
            svensk polis ska gå.
          </note>
          <note>
            Svensk polis är inne i processen med att ställa om till en nationell
            polismyndighet från den 1 januari 2015. Omorganisering innebär
            alltid att kraft tas från den vanliga verksamheten – det är ofrånkomligt.
            Men samtidigt visar polisen i Sverige på både goda och mindre
            goda resultat, som inte kan härledas till omorganiseringen.
          </note>
          <note>
            Vi börjar med det mindre bra. Det är ett misslyckande att effektiviteten
            minskar i utredningsverksamheten. Vi måste lyckas nå en högre
            utredningsprocent än dagens, inte minst för mängdbrottsligheten
            – den typ av brott som många av medborgarna kan råka ut för.
          </note>
          <note>
            I dag på ett möte på Rikspolisstyrelsen, där några av oss sitter
            med, diskuterade vi den minskade andelen uppklarade brott. En
            av förklaringarna var att många av de brott som utreds i hög utsträckning
            minskar, till exempel snatteri och trafikbrott, där man ligger
            på en hög utredningsprocent. Färre av den typen av brott anmäls,
            och det leder till att den totala andelen uppklarade brott minskar.
          </note>
          <note>
            Det är en del av förklaringen, men jag tror att det är långt
            ifrån hela. Det finns mycket mer att göra för att vi ska kunna
            klara upp en större andel av brotten som anmäls.
          </note>
          <note>
            I dag måste man också påpeka att polisens it-system, det som
            kallas PUST eller PUST Siebel, har varit ett misslyckande. Som
            vi vet har rikspolischefen i dag meddelat att det systemet ska
            avvecklas och att man går tillbaka till det äldre systemet. Även
            om det här har kostat pengar var det nog nödvändigt att fatta
            det beslutet. Det är klart att det inte är enkelt när man har
            satsat mycket och verkligen kämpat för att det ska fungera. Det
            var också en god tanke i grunden, att fler av de vanliga brotten,
            som inte är särskilt svåra att utreda, ska klaras upp direkt på
            plats. En god tanke låg bakom systemet. Det var den tanken som
            PUST byggdes för, men den tekniska plattformen har inte fungerat.
            Därför var rikspolischefen tvungen att fatta det beslutet i dag.
          </note>
          <note>
            Samtidigt visar svensk polis andra väldigt goda resultat. En
            av polisens viktigaste uppgifter är att förebygga brott och öka
            tryggheten i samhället.
          </note>
          <note>
            Brottsförebyggande rådets nationella trygghetsundersökning visar
            att polisen gör ett allt bättre jobb. Andelen vuxna som känner
            otrygghet när de går ut sent på kvällen i området där de bor har
            minskat från 21 procent 2006 till 15 procent 2013. Det är en fantastiskt
            bra utveckling på dessa sju år med Alliansen i regeringsställning.
            Mer än en halv miljon färre personer känner otrygghet när de går
            ut på kvällen jämfört med för sju år sedan. Men 15 procent är
            fortfarande för mycket. Det finns också vissa grupper, till exempel
            kvinnor, där en högre andel känner sig otrygga. Vi måste fortsätta
            jobba med de här frågorna.
          </note>
          <note>
            Man kan titta på brottsutvecklingen på olika sätt. Ett sätt är
            att titta på antalet anmälda brott. Nu kan vi se att den nästan
            evigt stigande kurvan för brottslighet och allt fler anmälda brott
            faktiskt har brutits. Det är positivt, och vi vet dessutom av
            Brås undersökning att anmälningsbenägenheten ökar för många av
            de brott som begås. Fler anmäler alltså det brott de har utsatts
            för.
          </note>
          <note>
            Men det är ett trubbigt sätt att mäta brottsligheten. Ett bättre
            sätt är att göra som i den nationella trygghetsundersökningen,
            nämligen fråga människor: Har du utsatts för brott? Den frågan
            har ställts, och även där är utvecklingen bra. I den rapport som
            togs fram under 2006 svarade 13,1 procent att de hade utsatts
            för något brott under det föregående året. I motsvarande undersökning
            som kom i januari i år svarar 11,4 procent att de har utsatts
            för brott. Det kanske inte låter så mycket med en nedgång från
            13,3 procent till 11,4 procent. Men i faktiska tal är det ungefär
            150 000 färre personer som utsätts för brott under ett år. 150
            000 färre brottsoffer är en väldigt bra utveckling och ett jobb
            som polisen gör på ett bra sätt.
          </note>
          <note>
            Även förtroendet för polisen och för rättsväsendet i stort utvecklas
            positivt. Under de här sju åren har andelen som svarar att man
            har stort förtroende för polisen och rättsväsendet ökat med 6–7
            procent upp till 61 procent. Det kan bli bättre, men utvecklingen
            går åt rätt håll.
          </note>
          <note>
            Eftersom polisen ofta får mycket negativ kritik är det viktigt
            att lyfta upp även den här bilden av svensk polis. Om man enbart
            följer medierna kan man ibland få en helt annan bild. Visst finns
            det poliser som gör fel. Det finns poliser som inte borde vara
            poliser, och det finns chefer inom polisen som fattar fel beslut.
            Men om vi tittar på poliskåren och de civilanställda inom polisen
            är det nästan 28 500 väldigt duktiga, engagerade och målmedvetna
            anställda inom polisen. Varje dag går de till sitt jobb för att
            göra vårt land lite tryggare att leva i.
          </note>
          <note>
            I de yrkanden och reservationer som finns i betänkandet kan man
            säga att en del av förslagen är lite sent ute. Ett exempel är
            straffskalan för vapenbrott, där utredningen redan är klar och
            proposition kommer alldeles strax. Minimistraffet för grovt vapenbrott
            kommer att höjas.
          </note>
          <note>
            Regeringen har under de senaste veckorna lagt fram en lång rad
            förslag om till exempel förbud mot tvångs- och barnäktenskap,
            åtgärder mot id-kapningar och fakturabedrägerier, bättre utbildning
            för nämndemän, höjt straff för mord och mycket mer.
          </note>
          <note>
            Det händer mycket inom rättspolitiken, och det kommer att hända
            ännu mer under våren. Centerpartiet och Alliansen visar tydligt
            vilken rättspolitik vi står för. Det skulle vara intressant att
            få höra vilken rättspolitik det rödgröna regeringsalternativet
            står för.
          </note>
          <note>
            24 reservationer i detta betänkande är röda, gröna eller rödgröna.
            Men bara en enda av de 24 står Socialdemokraterna, Vänsterpartiet
            och Miljöpartiet bakom gemensamt. 23 visar alltså på splittring
            i den rödgröna rättspolitiken. Miljöpartiet och Vänsterpartiet
            sitter intill varandra där borta, och de har betydligt fler reservationer
            gemensamt. Ska vi tolka det som att det är Vänsterpartiets och
            Miljöpartiets rättspolitik som kommer att gälla i ett rödgrönt
            regeringsalternativ? Vem vet? Ge oss besked! Det är inte en enda
            dag för tidigt.
          </note>
          <note>
            Vad ska man säga om Sverigedemokraternas anförande? Visst finns
            det problem med segregation, problem med utanförskap, problem
            med ungdomsgäng och problem med brottslighet i förorter. Men Sverigedemokraternas
            förskräckliga generaliseringar, spridande av myter och utpekande
            av invandrare som grupp som ansvariga för alla problem och allt
            ont som finns skapar bara en enda sak. Det skapar ett ännu större
            utanförskap, ännu fler unga, arga människor med förlorad tro på
            framtiden och ännu mer problem.
          </note>
          <note>
            De som begår brott ska, oavsett om de är av svensk eller någon
            annan etnisk härkomst, behandlas på samma sätt. De ska förhoppningsvis
            åtalas och dömas. Det är generaliseringarna som blir så fel. Sverigedemokraterna
            har inte en enda lösning på de problem som finns. De skapar bara
            mer problem.
          </note>
          <note>
            Med det, herr talman, vill jag yrka bifall till utskottets förslag
            i betänkandet och avslag på samtliga reservationer.
          </note>
          <note type="speaker">
            Anf. 20 ELIN LUNDGREN (S) replik:
          </note>
          <note>
            Herr talman! Jag skulle vilja fråga Johan Linander om de neddragningar
            som Moderaternas Anders Borg har presenterat i dag. Har Centerpartiet
            och Johan Linander någon specifik uppfattning om vad det kan komma
            att innebära för polisens verksamhet framöver?
          </note>
          <note>
            Krister Hammarbergh ville inte ge några svar på frågan vad det
            kan komma att betyda. Jag förutsätter att ni inom Alliansen har
            haft en diskussion om det, och kanske Johan Linander kan svara
            på det. Jag utgår från att det med minskade resurser inte kommer
            att bli en större uppklaring av brott, något som jag tror att
            vi är överens om är ett problem.
          </note>
          <note>
            Jag bollar helt enkelt frågan till Johan Linander.
          </note>
          <note type="speaker">
            Anf. 21 JOHAN LINANDER (C) replik:
          </note>
          <note>
            Herr talman! Vi kanske ska börja med någon sorts grundredovisning
            av vad pris- och löneomräkning är. Varje år fastställs den procent
            som ska täcka den allmänna pris- och löneomräkningen i de statliga
            myndigheterna. Jag tror att de flesta kommuner jobbar på samma
            sätt. Det skiftar såklart i de olika verksamheterna beroende på
            hur löneavtalen sluts. En del branscher får vissa år högre löneuppräkningar
            än andra. Detsamma gäller prisutvecklingen, som just nu i princip
            är noll, eller vi kanske till och med har deflation, det vill
            säga priserna går ned.
          </note>
          <note>
            För 2014 har vi haft en mycket hög pris- och löneomräkning i
            statens verksamheter. Alliansregeringen har satt procenten väldigt
            högt. Till exempel hamnar polisen på plus när det gäller PLO:n.
            Pris- och löneökningarna har inte varit lika höga som det som
            man fått täckning för, och det har blivit pengar över.
          </note>
          <note>
            Om vi tittar tillbaka ett antal år ser vi att det har skiftat
            kraftigt. Vi kan gå tillbaka till ett år när justitieministern
            hette Thomas Bodström och tillhörde Elin Lundgrens parti. Polisledningen
            gick ut och sade de att med en så låg pris- och löneomräkning
            aldrig kommer att klara sin verksamhet, och facket rasade. Så
            lågt ligger vi definitivt inte och har inte gjort under ett enda
            av de sju, snart åtta, år som vi hittills lagt upp budgetar.
          </note>
          <note>
            Ja, det är sant att PLO:n kommer att bli lägre för 2015 och 2016
            än vad den varit jämfört med den rekordhöga uppräkningen 2014,
            men det betyder inte att vi ligger lägre än vad ni gjorde, Elin
            Lundgren. Den besparing du talar om är alltså lite falsk. Du får
            gärna i stället återkomma till de 10 miljarder som ni ska spara
            på de statliga verksamheternas administration, hur det nu ska
            gå till. Det är en fråga som vi ställer oss.
          </note>
          <note type="speaker">
            Anf. 22 ELIN LUNDGREN (S) replik:
          </note>
          <note>
            Herr talman! Jag får väl repetera det som jag sade till Krister
            Hammarbergh. Socialdemokraterna har inte lagt fram något skarpt
            förslag gällande besparingar. Det är i dag endast Moderaterna
            som har gjort det, vilket jag visade från talarstolen alldeles
            nyss. Jag noterar att inte heller Johan Linander kan säga någonting
            om vad neddragningarna kommer att betyda för polisens verksamhet
            framöver. Jag noterar också att han med snygg härskarteknik antyder
            att jag inte förstår, men det är en annan fråga.
          </note>
          <note>
            Jag har läst en del tidningsartiklar och noterar att en partikamrat
            till Johan Linander, Fredrick Federley, beskriver utspelet enligt
            följande: Det är att köra in spaden i ögat på oss. Ska jag tolka
            det som att ni inom Alliansen inte har förhandlat om det på ett
            bra sätt? Fredrick Federley säger vidare: Det kan inte ses som
            något annat än en ren provokation.
          </note>
          <note>
            Så säger alltså Fredrick Federley om Moderaternas utspel i dag.
            Det får mig att fundera över vilken samsyn Alliansen har i den
            här frågan. Jag frågar därför igen: Ställer Centerpartiet upp
            på det utspel som finansministern har gjort i dag?
          </note>
          <note type="speaker">
            Anf. 23 JOHAN LINANDER (C) replik:
          </note>
          <note>
            Herr talman! Det är tydligt att Socialdemokraterna inte vill
            debattera polisen utan allting annat. Jag kan inte låta bli att
            citera Elin Lundgren då hon säger: Socialdemokraterna har inte
            lagt fram något skarpt förslag gällande besparingar. Nej, och
            det är just det som är problemet. De berättar över huvud taget
            inte vilken politik de tänker föra. Stefan Löfven är extremt tydlig
            med att han inte tänker säga någonting om vilken politik Socialdemokraterna
            vill föra om de får möjlighet efter valet. Man ber väljarna att
            köpa grisen i säcken och chansa.
          </note>
          <note>
            Låt oss gå tillbaka till pris- och löneomräkningen. Jag tror
            faktiskt att Elin Lundgren vet vad pris- och löneomräkning är.
            Men om procenten sänks från en rekordhög nivå till ungefär det
            som varit tidigare, är det då en besparing? Nej, det kanske inte
            är en tillskjutning av pengar med lika mycket som tidigare, men
            det är inte en besparing som gör att polisen behöver säga upp
            personal eller dra in på någonting annat som är nödvändigt om
            man får en besparing. Hur mycket det kommer att betyda för polisen
            eller för andra myndigheter beror på hur löneavtalen sluts. Det
            beror på vilken prisutveckling vi har i samhället.
          </note>
          <note>
            Den fråga som Elin Lundgren ställer kan inte besvaras eftersom
            vi ännu inte vet hur prisutvecklingen ser ut för 2014. Allting
            tyder på att den blir betydligt mindre än tidigare. Vi vet att
            inflationen i princip är noll, och då behövs mycket lägre pris-
            och löneomräkningar. Så ligger det till, herr talman.
          </note>
          <note type="speaker">
            Anf. 24 STEFAN SVANSTRÖM (KD):
          </note>
          <note>
            Herr talman! Polisväsendet, som vi debatterar i dag, är grunden
            för samhällets möjligheter att upprätthålla lag och ordning på
            gator och torg, skipa rättvisa och rent allmänt stoppa nedbusningen
            av vårt land. Där polisväsendet brister, där brister också samhället
            i det ansvar vi har gentemot varandra som medborgare. Det handlar
            om att slå vakt om att så många som möjligt får leva sitt liv
            utan att drabbas av någon annans brottsliga gärningar eller på
            annat sätt få sina demokratiska fri- och rättigheter kränkta.
          </note>
          <note>
            Polisen har våldsmonopol. Det innebär att det endast är polisen
            som får använda våld om situationen så kräver. Det är ett förtroende
            polisen måste bära med stor respekt och vördnad. Att så inte alltid
            sker blir vi dess värre påminda om i dessa dagar. I nyhetssändningarna
            möts vi dagligen av allt hemskare bilder från Ukraina där miljontals
            människor utnyttjat sina demokratiska rättigheter för att protestera
            mot vad många anser vara ett stort politiskt svek från president
            Janukovitj när han i höstas vägrade att ratificera det framförhandlade
            handelsavtalet med EU.
          </note>
          <note>
            Situationen har under de senaste dagarna urartat, och kravallpolisen
            används nu alltmer hänsynslöst för att slå ned demonstranter.
            Just före lunch läste jag den senaste rapporten, som indikerar
            att bortåt 35 människor kan ha mist livet i dagens stridigheter.
            Att polisen går från att skydda demonstranters rättigheter till
            att angripa desamma är så långt ifrån rättsstatens grundvalar
            man kan komma. Det kränker grundläggande medborgerliga fri- och
            rättigheter och visar tydligt hur den ukrainska statsledningen
            alltmer frikopplar sig från viljan hos dem som en gång valde dem.
            Mot detta har vi från Sveriges riksdag återigen anledning att
            protestera och uppmana parterna att acceptera den vapenvila som
            träffats och konstruktivt arbeta för att lösa konflikten.
          </note>
          <note>
            Herr talman! Händelserna i Ukraina påminner oss om att rättsstaten
            måste bygga på ett ömsesidigt förtroende mellan å ena sidan staten
            och polisens våldsmonopol och å andra sidan de medborgare som
            polisen är satt att skydda. Vi som folkvalda har ansvaret för
            att ge polisen de allra bästa förutsättningarna för att lösa sitt
            uppdrag men också ställa krav på att det sker på ett effektivt
            sätt som inger förtroende hos allmänheten.
          </note>
          <note>
            Sedan Alliansen kom till makten hösten 2006 har rättsväsendet
            i allmänhet och polisen i synnerhet stått i centrum för våra satsningar.
            Vår syn har varit att det svenska rättsväsendet tidigare var underdimensionerat
            och eftersatt, att påföljderna inte stod i rimlig proportion till
            allvaret i gärningarna och att förtroendet för rättsväsendet,
            liksom allmänhetens upplevelse av trygghet i vardagen, var på
            en alldeles oacceptabelt låg nivå.
          </note>
          <note>
            Det är mot denna bakgrund glädjande att Alliansens historiska
            satsningar på polis- och rättsväsende har lett till ett ökat förtroende
            hos allmänheten. Johan Linander och Krister Hammarbergh var inne
            på det tidigare. Den nationella trygghetsundersökningen visar
            att 61 procent av svenskarna i dag har stort förtroende för polisen
            och rättsväsendet mot 54 procent för åtta år sedan. Andelen som
            känner otrygghet i sin närmiljö har minskat från 21 till 15 procent.
            Även andelen som drabbas av brott har minskat.
          </note>
          <note>
            Herr talman! Man kan i denna kammare ofta förledas att tro att
            resurser löser allting. Bara staten satsar mer pengar så kommer
            situationen att bli bättre. Det är ett genomgående krav från vänsterpartierna
            att höjda skatter och ökade utgifter ska lösa snart sagt varje
            brist i den offentliga verksamheten.
          </note>
          <note>
            Detta är förstås inte sant. Resurser måste användas på ett klokt
            sätt. Om staten satsar på ett område men inte följer upp effekterna
            av satsningen riskerar satsningen att leda till lägre effektivitet
            och därmed bli kontraproduktiv.
          </note>
          <note>
            Här har vi fortsatt starka skäl att ställa höga krav på polis
            och rättsväsen att leverera förbättringar. Vi kan se vissa indikationer
            på att polisens effektivitet minskar, att såväl andelen som antalet
            personuppklarade brott minskar och att handläggningstiderna för
            vissa viktiga funktioner hos polisen skjuter i höjden. Detta är
            inte acceptabelt. Det är ett slöseri med samhällets resurser och
            ett tecken på att det finns systemfel i polisens arbetssätt.
          </note>
          <note>
            Mot denna bakgrund är det med stor tillförsikt vi ser fram mot
            att en ny sammanhållen polismyndighet bildas den 1 januari nästa
            år. Det har från många håll, från såväl brottsutsatta som polisen
            själv, framhållits att polisens organisation inte varit ändamålsenlig
            för att uppnå allmänhetens krav på en effektiv och välfungerande
            organisation. En sammanhållen myndighet, med en tydligare ledning
            och styrning, kommer att ge bättre förutsättningar för polisens
            medarbetare att utföra sitt uppdrag på ett sätt som kommer allmänheten
            bättre till del.
          </note>
          <note>
            Herr talman! Jag vill slutligen understryka att kritiken mot
            de brister vi ser inom polisen i dag inte ska uppfattas som kritik
            mot den enskilda polismannens eller poliskvinnans arbete. Vi har
            fortfarande i vårt land en poliskår som i stor utsträckning agerar
            professionellt, med stolthet över sitt uppdrag och vördnad inför
            det ansvar det medför. Vi kristdemokrater kommer att fortsätta
            kämpa för att alla duktiga män och kvinnor inom polisen ska få
            bättre förutsättningar att utföra sitt uppdrag, så att de framgångsrikt
            kan fortsätta att förbättra såväl medborgarnas trygghet som förtroendet
            för det svenska rättsväsendet.
          </note>
          <note>
            Herr talman! Med detta yrkar jag bifall till förslaget i utskottets
            betänkande och avslag på reservationerna.
          </note>
          <note type="speaker">
            Anf. 25 ARHE HAMEDNACA (S):
          </note>
          <note>
            Herr talman! Mitt anförande kommer att handla om motionerna 2012/13:Ju340
            och 2013/14:Ju358. Först skulle jag vilja yrka bifall till vår
            gemensamma reservation nr 36 från S, V och MP under punkt 49.
          </note>
          <note>
            Herr talman! Eritrea är ett land med tortyr, försvinnanden, godtyckliga
            gripanden och hemliga underjordiska fängelser och har bland annat
            världens värsta pressfrihet. Så beskrevs Eritrea vid en FN-granskning
            för några veckor sedan när FN:s människorättsråd i Genève gjorde
            en genomgång av landet.
          </note>
          <note>
            Många människor flyr från diktaturer och lämnar sina hemländer
            på grund av brist på demokrati och respekt för mänskliga rättigheter.
            Men diktaturernas förföljelser stannar inte i hemländerna. De
            fortsätter med hot, trakasserier och mord även mot dem som lever
            i exil. Ett av de länder som förföljer sina medborgare i exil
            är Eritrea.
          </note>
          <note>
            Herr talman! I Sverige bor det ca 30 000 flyktingar från Eritrea.
            Många av dem har kommit till Sverige på grund av den politiska
            situationens utveckling efter att landet blev självständigt 1992.
          </note>
          <note>
            Den eritreanska regimens påtryckningar och hot mot dem som lever
            i exil i Sverige har varit ett känt problem under flera år. Den
            som inte betalar eller som yttrar sig mot regimen till förmån
            för politisk frihet i Eritrea riskerar repressalier mot släktingar
            i hemlandet eller mot egendom som familjen kan ha kvar där. Eritrea
            är sedan ett årtionde tillbaka en av jordens mer hårdföra diktaturer.
            Landet betecknas som ett stort fängelse för det egna folket. Det
            är tusentals människor som flyr landet. Många av dem hamnar i
            människohandel. Katastrofen i Lampedusa är ett exempel.
          </note>
          <note>
            Den eritreanska regimen kräver att eritreaner i bland annat Sverige
            betalar 2 procent av sin inkomst i skatt. Annars kan ens släktingar
            i Eritrea råka illa ut. Man kan också till exempel hindras från
            att få ut de dokument från Eritrea som behövs för att man ska
            kunna ansöka om att bli svensk medborgare. Dessutom kan man hindras
            från att resa till Eritrea. En annan konsekvens av att man vägrar
            betala kan vara att man inte får någon hjälp med att få fram originalhandlingar
            vilka krävs för att ens betyg ska kunna översättas. Därför är
            det många eritreaner som fortsätter – och tvingas – att betala
            in den så kallade diasporaskatten.
          </note>
          <note>
            Att det kan finnas en liten grupp diktaturkramare som betalar
            frivillig skatt eller samlar in pengar på olika sätt för att stödja
            diktaturen är fullt möjligt, men en klar majoritet är tvingade.
            För tre år sedan visade SVT i programmet Uppdrag granskning med
            hjälp av dold kamera att diktaturens ambassad här i Stockholm
            driver in 2 procent i inkomstskatt från eritreaner som bor i Sverige.
            Dokumentären visar även hur en ambassadtjänsteman tvingar exileritreaner
            att betala diasporaskatt. Detta är väldokumenterat.
          </note>
          <note>
            Herr talman! Eritreas skatteindrivning av 2 procent av årsbruttoinkomsten
            för exileritreaner i Sverige bidrar för det första till att stärka
            den brutala diktaturen, för det andra till att upprätthålla väpnade
            grupper vid Afrikas horn, till exempel al-Shabab i Somalia. Enligt
            FN:s rapport kan det röra sig om miljardintäkter för den eritreanska
            diktaturen. Bara från Sverige handlar det om tiotals miljoner
            kronor. Utan dessa diasporaskatter skulle diktaturen få svårt
            att överleva. Det handlar om flera tusen människor i det här landet
            som tvingas finansiera förtrycket i Eritrea genom en skatt som
            måste vara olaglig i Sverige.
          </note>
          <note>
            Svenska medborgare och människor som sökt skydd i Sverige förföljs
            och terroriseras här i Sverige. Jag tycker att det är skam att
            dessa människors mänskliga rättigheter inte respekteras i det
            fria Sverige heller. Det kan aldrig vara försvarbart att svenska
            medborgare ska tvingas avstå inkomst för att stödja en repressiv
            diktatur i Eritrea.
          </note>
          <note>
            Herr talman! Tyvärr vägrar allianspartierna med stöd av Sverigedemokraterna
            att stoppa denna olagliga skatteindrivning. Utskottsmajoriteten
            hänvisar till upplysningar från Utrikesdepartementet och skriver:
            Enligt folkrätten har en stat rätt att lagstifta om beskattning
            av medborgare utanför dess gränser. Min fråga till Alliansen är:
            Är den eritreanska diktaturen en rättsstat? Det finns också upplysningar
            som säger att Sverige inte har avtal med den eritreanska staten.
            Varför vågar man i så fall inte stoppa detta? I upplysningarna
            från Utrikesdepartementet står det även att Sverige följer FN:s
            resolution. Jag har inte sett det. Fortfarande driver ambassaden
            in exildiasporaskatt.
          </note>
          <note>
            Tyvärr går Alliansens partier i linje med den så kallade tysta
            diplomatin, som i praktiken är obefintlig och har halkat efter
            med Utrikesdepartementets bortförklaringar. De vågar inte stå
            emot den diktatur som förföljer exileritreaner i Sverige.
          </note>
          <note>
            Herr talman! När Alliansens ställningstagande blev känt och det
            blev tydligt att de ämnar yrka avslag på motionerna jublade diktaturens
            anhängare och det styrande partiets medlemmar i hela världen.
            De står som segrare. På regeringens hemsida alenalki.com skriver
            man, jämte stora bilder av segertecknet, att Sverige inte förbjuder
            den så kallade diasporaskatten. Det är skam att Sverige hyllas
            av diktaturkramare!
          </note>
          <note>
            Det är inte bara det. Den 12 februari intervjuades en av deras
            talespersoner med namnet Eden Kebede från Stockholm i en internationell
            radiosändning från Voice of America som sändes från Washington
            DC. Hon sade på tigrinja att det var en stor seger för dem. Hon
            sade också att de under två år har jobbat hårt med stor lobbyverksamhet
            för att påverka och övertyga de svenska partierna, och nu har
            de sett resultatet. Ni kan gärna lyssna på den intervjun.
          </note>
          <note>
            Jag har svårt att tro att detta kan vara sant. Men om det finns
            partier som har haft dialog med diktaturens kramare är det mycket
            allvarligt och bekymmersamt. Därför undrar jag om det fanns kontakter
            med diktaturens sida när det gäller frågan om tvåprocentsskatten.
          </note>
          <note>
            Vi i Socialdemokraterna, Vänsterpartiet och Miljöpartiet menar
            att indrivningen i Sverige sköts av Eritreas ambassad i Stockholm.
            Detta har varit känt för svenska myndigheter i många år utan att
            några åtgärder har vidtagits för att stoppa indrivningen. I Kanada
            har motsvarande indrivning lett till att Eritreas ambassadör utvisats
            ur landet. I Tyskland, Australien, Storbritannien och USA har
            man vidtagit åtgärder av varierande slag mot eritreanska beskickningar.
          </note>
          <note>
            Vi menar att den eritreanska staten måste återbetala de illegala
            skatter som har indrivits under hot. De som är ansvariga för tvångsbeskattningen
            måste föras inför domstol. Om verksamheten anses stå i strid med
            svensk lagstiftning åligger det våra myndigheter att se till att
            verksamheten upphör.
          </note>
          <note>
            Om det saknas lagstöd för att stoppa indrivningen måste riksdagen
            och regeringen agera. En rättslig prövning av frågan skulle kunna
            ge vägledning för hur lagen behöver skärpas. Oavsett en eventuell
            juridisk process måste emellertid regeringen redan nu agera för
            att Eritreas ekonomiska indrivning i Sverige ska upphöra.
          </note>
          <note>
            Regeringen måste alltså omedelbart sätta i gång en utredning
            av hur svensk lagstiftning behöver ändras för att stoppa denna
            verksamhet. Det skulle till exempel kunna ske genom att lagstiftningen
            om utpressning skärps. Målet måste vara att den eritreanska diktaturens
            ekonomiska indrivning i sin helhet upphör i Sverige.
          </note>
          <note>
            Herr talman! Misslyckandet är stort att Alliansen inte kan försvara
            de tiotusentals exileritreaner som bor i Sverige och förföljs
            av den eritreanska diktaturens ambassad och tvingas betala 2 procent
            i skatt. Jag skäms för att Sverige hyllas av diktaturens sida
            för att man inte vill förbjuda den skatten.
          </note>
          <note>
            Till slut yrkar jag bifall till reservation 36 från S, V och
            MP under punkt 49.
          </note>
          <note>
            I detta anförande instämde Kerstin Haglö och Morgan Johansson
            (båda S).
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.53 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            5 § Frågestund
          </note>
          <note type="speaker">
            Anf. 26 TALMANNEN:
          </note>
          <note>
            Jag vill hälsa närvarande statsråd välkomna.
          </note>
          <note>
            Frågor besvaras av statsrådet Maria Larsson, statsrådet Stefan
            Attefall, statsrådet Hillevi Engström, statsrådet Catharina Elmsäter-Svärd
            och statsrådet Maria Arnholm.
          </note>
          <note>
            En fråga ska vara av övergripande allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Statsrådet Maria Larsson besvarar såväl
            allmänpolitiska frågor som frågor inom sitt eget ansvarsområde.
          </note>
          <note>
            Skattesänkningarna och studenternas ekonomiska situation
          </note>
          <note type="speaker">
            Anf. 27 FREDRIK OLOVSSON (S):
          </note>
          <note>
            Herr talman! Regeringen har sedan tidigare skurit ned antalet
            utbildningsplatser på landets universitet och högskolor. I dag
            har Anders Borg också meddelat att han avser att spara på landets
            studenter, närmare bestämt 1 miljard kronor eller 300 kronor i
            månaden för en student.
          </note>
          <note>
            Det råder ingen tvekan om att finansministern och regeringen
            i sin helhet har lånat för mycket till sina skattesänkningar.
            Underskottet i de offentliga finanserna är stort, och enligt Ekonomistyrningsverket
            kan det vara så stort som 87 miljarder kronor under det här året.
          </note>
          <note>
            Men varför, Maria Larsson, är det just landets studenter som
            ska stå för er skattesänkarnota?
          </note>
          <note type="speaker">
            Anf. 28 Statsrådet MARIA ARNHOLM (FP):
          </note>
          <note>
            Herr talman! Tack för frågan, Fredrik Olovsson! Jag ska be att
            få svara på den eftersom jag är biträdande utbildningsminister
            med särskilt ansvar för bland annat studiefinansieringsfrågor.
          </note>
          <note>
            För att speciellt de studenter som inte får hjälp från annat
            håll ska klara av att studera har regeringen ansett det angeläget
            att höja studiemedlen med 1 300 kronor i månaden. Vi finansierar
            detta och en del andra satsningar med en sänkning av bidraget
            med 300 kronor. Det gör ett netto på 1 000 kronor i månaden.
          </note>
          <note>
            Landets studenter kommer att få 1 000 kronor mer i månaden. Det
            är en reform, en förbättring och en ökad köpkraft för dem som
            studerar vid universitet och högskolor.
          </note>
          <note type="speaker">
            Anf. 29 FREDRIK OLOVSSON (S):
          </note>
          <note>
            Herr talman! Det är en besparing på 1 miljard kronor på landets
            studenter – det är vad Anders Borg har redovisat i dag. Det hänger
            förstås ihop med att regeringen har lånat för mycket till sina
            stora skattesänkningar, som inte minst har gynnat dem med höga
            inkomster.
          </note>
          <note>
            En fråga som är aktuell i dag är att hushållen har en väldigt
            hög skuldsättning. Nu föreslår regeringen att de yngsta hushållen
            ska låna ytterligare.
          </note>
          <note>
            Då återkommer jag till frågan: Varför ska landets studenter låna
            för att Anders Borg har lånat för mycket?
          </note>
          <note type="speaker">
            Anf. 30 Statsrådet MARIA ARNHOLM (FP):
          </note>
          <note>
            Herr talman! Regeringen har i dag genom finansministern aviserat
            besparingar och skattehöjningar motsvarande 7–9 miljarder. Det
            handlar om skattehöjningar, inte på arbete men på tobak och sprit,
            samtidigt som avdragsmöjligheterna när man sparar till sin pension
            ska minska.
          </note>
          <note>
            Utöver detta har vi ökat köpkraften för landets studenter med
            1 000 kronor netto. Ett sätt att finansiera det och andra saker
            som vi vill göra är att minska bidraget med 300 kronor.
          </note>
          <note>
            Jag menar att det är en politik som gynnar landets studenter
            och som dessutom innebär att vi kommer att kunna genomföra angelägna
            reformer inom viktiga områden.
          </note>
          <note>
            Energikraven i byggsektorn
          </note>
          <note type="speaker">
            Anf. 31 LISE NORDIN (MP):
          </note>
          <note>
            Herr talman! Min fråga går till bostadsminister Stefan Attefall.
          </note>
          <note>
            Att smartare energianvändning inom byggsektorn är viktigt för
            att nå klimatmålen fastslog Klimatberedningen redan 2008. Sedan
            dess är det många kommuner och företag som har gått före och haft
            högre ambitioner för byggregler än vad de nationella regelverken
            kräver. Tack vare de kommuner som har gått före har vi i dag sett
            en teknikutveckling och en alltmer effektiv energianvändning i
            bostadssektorn.
          </note>
          <note>
            Göteborg är en av de kommuner som har energieffektivisering i
            byggsektorn som en viktig del i sitt klimatarbete. Regeringen
            har nu lagt fram ett förslag som innebär att man stoppar de kommuner
            som går före och ställer högre krav än det nationella regelverket.
          </note>
          <note>
            Min fråga blir helt enkelt: Varför försvårar regeringen klimatarbetet
            genom att stoppa de kommuner som går före och har mer ambitiösa
            klimatkrav?
          </note>
          <note type="speaker">
            Anf. 32 Statsrådet STEFAN ATTEFALL (KD):
          </note>
          <note>
            Herr talman! Ska vi bygga effektivt, ska vi bygga billigare,
            ska vi bygga bättre och mer, då måste vi också bygga mer rationellt.
            Ett sätt är att man kan bygga hus i hela landet utan att mötas
            av en massa olika tekniska särkrav i olika kommuner.
          </note>
          <note>
            Göteborg har egna krav på energi. Stockholm, som har något annorlunda
            krav, ska vara bättre än Göteborg. Västerås har sina krav etcetera.
            Det skapar en omöjlig situation inte minst vid byggande av hus
            i landet.
          </note>
          <note>
            Frågan är då: Ska vi ha en nationell nivå på energikraven? Vi
            från regeringens sida tycker det.
          </note>
          <note>
            Däremot har vi gett Boverket i uppdrag att skärpa energikraven
            så att vi får nationella, enhetliga krav för att underlätta billigt
            byggande, men också för att få energisnåla hus. De går utöver
            de nationella minimikraven. Om man ska bygga billigare beror det
            på vilken typ av hus man bygger. Det är upp till varje byggare.
          </note>
          <note>
            Men vi tycker inte att kommunerna som myndighetsutövare vid tilldelning
            av mark ska ta på sig rollen att vara tekniska specialister, utan
            här behövs det en nationell nivå.
          </note>
          <note type="speaker">
            Anf. 33 LISE NORDIN (MP):
          </note>
          <note>
            Herr talman! Den här regeringen tycks ha missuppfattat att det
            skulle vara dyrt att bygga energieffektivt. Tvärtom, om man bygger
            energieffektivt får man mycket lägre driftskostnader. Det säger
            sig självt att om man sparar på energiräkningen under många års
            tid innebär det en vinst för den som bor i den bostaden.
          </note>
          <note>
            Den här regeringen har misslyckats med klimatpolitiken, och nu
            stoppar man de kommuner som går före. Den utredning som den här
            regeringen tillsatte fick direktiv om att enbart titta på produktionskostnaderna
            vid byggande. Man misslyckades alltså med att se till ett livscykelperspektiv.
            Hur mycket i klimatvinst kan man få genom att bygga energieffektivt,
            och hur mycket kan man spara i kostnader?
          </note>
          <note>
            Energieffektivisering och klimat hänger tätt samman. Jag och
            Miljöpartiet beklagar att den här regeringen stoppar dem som går
            före.
          </note>
          <note>
            Min konkreta fråga blir: Varför har den här regeringen enbart
            tittat på produktionskostnaden och inte sett till de stora ekonomiska
            och miljömässiga vinster det innebär att bygga energieffektivt,
            om man tänker lite långsiktigare?
          </note>
          <note type="speaker">
            Anf. 34 Statsrådet STEFAN ATTEFALL (KD):
          </note>
          <note>
            Herr talman! Vi har tittat på hela bilden. Om man upplever att
            man får högre produktionskostnad och lägre livskostnad så att
            den lägre livskostnaden betalar den högre produktionskostnaden,
            ja, då bygger man ju så.
          </note>
          <note>
            Lise Nordin framställer byggherrar och byggare som att de inte
            kan räkna. Jag tror att de kan räkna bättre än många politiker,
            så jag känner ingen oro för det.
          </note>
          <note>
            Många kommer nog att gå i bräschen och ligga i framkant med ny
            teknik. Vi har också tagit fram speciella pengar till demonstrationsprojekt
            och liknande.
          </note>
          <note>
            Jag noterade också att den nybyggnadskommission som leds av den
            förre socialdemokratiske statsministern Göran Persson kom med
            sin rapport i dag, och den kommissionen är enig med regeringen
            i denna bedömning. Jag hoppas också att den rödgröna oppositionen
            kan vara det.
          </note>
          <note>
            Kvinnors rättigheter i Afghanistan
          </note>
          <note type="speaker">
            Anf. 35 ELISABETH BJÖRNSDOTTER RAHM (M):
          </note>
          <note>
            Herr talman! Min fråga går till biståndsminister Hillevi Engström.
          </note>
          <note>
            Afghanistan är ett land som engagerar många. Förra veckan kunde
            jag läsa i medierna om att det var många kvinnor i Afghanistan
            som var ute och demonstrerade för sina rättigheter och mot de
            övergrepp som många kvinnor i Afghanistan utsätts för.
          </note>
          <note>
            Givet vårt stora biståndsengagemang i Afghanistan under lång
            tid framöver känner jag mig väldigt oroad över den lagstiftning
            som nu föreslås om att anhöriga inte ska kunna vittna mot familjemedlemmar
            vid brott i hemmet.
          </note>
          <note>
            Jag ställer mig frågan vad biståndsministern anser om denna problematik
            och vad vi i Sverige kan göra för att underlätta för Afghanistans
            kvinnor.
          </note>
          <note type="speaker">
            Anf. 36 Statsrådet HILLEVI ENGSTRÖM (M):
          </note>
          <note>
            Herr talman! Jag kom alldeles nyligen hem från en resa i Afghanistan
            där mitt fokus var speciellt kvinnors och flickors situation.
            Jag kom ganska lägligt, för just då var den här frågan på tapeten.
            Det handlade om ett förslag från parlamentet, från både under-
            och överhuset. Jag tog upp frågan med mina motsvarigheter i regeringen
            i Afghanistan. Jag tog också upp frågan med ambassadören där.
          </note>
          <note>
            Sedan dess har vår svenska ambassadör tillsammans med några likasinnade
            uppvaktat den biträdande justitieministern i Afghanistan. Nu är
            det ett nytt förslag på gång som är bättre. Det innebär – ungefär
            som det svenska systemet – att anhöriga ska ha rätt att vittna
            men inte ska kunna tvingas att vittna. Det är ett steg framåt.
            Men här har det varit avgörande att man har varit väldigt tuff
            från världssamfundet och också bland kvinnor och andra aktivister
            i Afghanistan.
          </note>
          <note>
            Det är en väldigt angelägen fråga som jag följer väldigt noga.
          </note>
          <note type="speaker">
            Anf. 37 ELISABETH BJÖRNSDOTTER RAHM (M):
          </note>
          <note>
            Herr talman! Det var ett mycket glädjande besked från Afghanistans
            regering att man börjar tänka om i denna viktiga fråga. För mig
            är det en jämställdhetsfråga i allra högsta grad.
          </note>
          <note>
            Jag är lite nyfiken på att höra hur vi från Sverige i arbetet
            med biståndsengagemanget i Afghanistan kan fortsätta att stötta
            kvinnor och barn och fortsätta den utveckling som vi ser i dag.
          </note>
          <note type="speaker">
            Anf. 38 Statsrådet HILLEVI ENGSTRÖM (M):
          </note>
          <note>
            Herr talman! Vårt biståndsåtagande i Afghanistan är långsiktigt
            och har en hög volym. Vi ger inga pengar till den afghanska regeringen,
            utan vi ger pengar framför allt till Världsbanken, FN:s humanitära
            organ och det civila samhället.
          </note>
          <note>
            I fokus här är de svagaste och mest utsatta grupperna. Vi vet
            att Afghanistan är ett av världens sämsta länder att vara kvinna
            och flicka i, och därför fokuserar vi mycket av biståndet just
            på att stärka kvinnors möjligheter och att flickor ska kunna gå
            i skolan. Vi vet att det har skett en väsentlig ökning de senaste
            åren. I dag är det 7–8 miljoner flickor som går till skolan. Under
            talibanregimen var det knappast några.
          </note>
          <note>
            Det går i rätt riktning, men det är fortfarande stora utmaningar
            i ett av världens fattigaste länder. Jag följer den frågan och
            är angelägen om att vi ska fokusera på kvinnor och på flickor,
            på hälsa och på utbildning framför allt.
          </note>
          <note>
            Ersättning till vanvårdade
          </note>
          <note type="speaker">
            Anf. 39 MARGARETA LARSSON (SD):
          </note>
          <note>
            Herr talman! Min fråga går till statsrådet Maria Larsson.
          </note>
          <note>
            Maria Larsson borde vid det här laget veta att ungefär hälften
            av de vanvårdade i samhället som har sökt ersättning får avslag.
          </note>
          <note>
            Det är vanligt att kommuner gör sig av med akter som ska ligga
            till underlag för en bedömning. Ersättningsnämnden borde därför
            ha kompetens för att kunna göra breda och djupa arkivsökningar.
          </note>
          <note>
            Jag besökte i lördags en kvinna som är en av dem som har fått
            avslag. Det fanns inget dokumenterat från Moheds barnhem, där
            hon varit i två år under djävulska förhållanden. Hon hade mycket
            att berätta om den tiden. Enligt uppgifter fördes inga diarier
            på Moheds barnhem under den tiden, men det kanske finns på andra
            ställen, som skolan, socialen, kommunen, landstinget och så vidare,
            som kan bevisa hennes vistelse där.
          </note>
          <note>
            Detta kan ha drabbat väldigt många, och jag tycker att det är
            konstigt att barn bara kan försvinna ur rullorna på detta vis.
          </note>
          <note>
            Ett annat exempel är en 90-årig man som fick avslag. Han hade
            fått dokumenterat var han varit, och de hade fått en redogörelse
            om vanvård och grov misshandel. Men de var inte nöjda, för de
            tyckte inte att han var nog detaljerad.
          </note>
          <note type="speaker">
            Anf. 40 Statsrådet MARIA LARSSON (KD):
          </note>
          <note>
            Herr talman! Som frågeställaren säkert vet har det varit en angelägen
            fråga för regeringen att få till stånd en ersättnings- och upprättelseprocess
            för det som är ett stycke svart historia i Sverige. Många barn
            omhändertogs, och de flesta hade det bra. Men en del blev vanvårdade
            och utsatta för övergrepp och försummelser av allvarlig art.
          </note>
          <note>
            Den tidigare regeringen tillsatte en utredning som samlade berättelserna.
            Den här regeringen tillsatte en utredning som tittade på hur en
            upprättelse för dessa tidigare vanvårdade och försummade barn
            skulle kunna ske.
          </note>
          <note>
            Därför har vi haft en upprättelseprocess, där talmannen i Sveriges
            riksdag har framfört en offentlig ursäkt och där vi har tillskapat
            en ersättning genom en sjupartiuppgörelse.
          </note>
          <note>
            Det här är någonting som jag menar att fler länder borde gå till
            botten med. Det är hittills bara ett fåtal länder som har gjort
            det.
          </note>
          <note type="speaker">
            Anf. 41 MARGARETA LARSSON (SD):
          </note>
          <note>
            Herr talman! Jag kan inte riktigt hålla med om att de flesta
            på våra barnhem i Sverige har haft det bra. Jag tycker att det
            är tragiskt att statsrådet fortsätter att ställa sig bakom Ersättningsnämnden,
            trots den kritik den har fått av både Vanvårdsutredningen och
            många tunga namn.
          </note>
          <note>
            Vi ska komma ihåg att det är du, Maria Larsson, som har ansvaret
            för hur Ersättningsnämnden fungerar. Och det var du, Maria Larsson,
            som lade propositionen på riksdagens bord och lovade att de vanvårdade
            skulle få upprättelse. I stället tycks vi i Sverige ha fått en
            ny rättsskandal.
          </note>
          <note type="speaker">
            Anf. 42 Statsrådet MARIA LARSSON (KD):
          </note>
          <note>
            Herr talman! Det är ganska allvarliga anklagelser som Margareta
            Larsson anför.
          </note>
          <note>
            Vår ambition och vår proposition, som sju partier står bakom,
            går ut på att vi i vårt land vill tillskapa en ersättning för
            dem som har varit vanvårdade. För det måste ett antal kriterier
            uppfyllas. Man ska befinna sig inom en viss tidsram. Man ska kunna
            dokumentera att man har varit omhändertagen på något sätt. Här
            hjälper också Ersättningsnämnden till att gräva fram dokument.
            Det ska ha varit vanvård eller försummelser av allvarlig art.
            Det är kriterierna.
          </note>
          <note>
            Det görs en enskild prövning. Det är inte en enskild prövning
            av något skuldförhållande. Det är inte en vanlig domstolsförhandling
            där man hör två parter.
          </note>
          <note>
            Låt mig säga detta: Det går aldrig att ersätta en förlorad barndom.
            Men vi ville tillskapa detta, trots att vi vet att det finns komplikationer
            i en sådan här process. Det har gjort det möjligt för många av
            dem som har upplevt förfärliga saker i sin barndom att få en ekonomisk
            ersättning.
          </note>
          <note>
            Kostnaden för körkortsutbildning
          </note>
          <note type="speaker">
            Anf. 43 SIV HOLMA (V):
          </note>
          <note>
            Herr talman! Jag vill ställa en fråga till infrastrukturministern.
          </note>
          <note>
            Att ta körkort har blivit en klassfråga. I dag räknar man med
            att ett körkort kostar i genomsnitt 15 000 kronor. Delar infrastrukturministern
            min uppfattning att regeringen borde göra en översyn av kostnadsutvecklingen
            för körkortsutbildningen och vilka åtgärder som skulle kunna vidtas
            för att minska dessa kostnader? Körkortskostnaderna har sedan
            1980 stigit med mer än 50 procent jämfört med konsumentprisindex.
          </note>
          <note>
            Bil Sweden har visat att arbetslösheten bland unga mellan 18
            och 24 år som har körkort är 15 procent. Bland de körkortslösa
            är den dubbelt så hög, 30 procent.
          </note>
          <note>
            Handelns utredningsinstitut menar att om man sänker körkortskostnaderna
            med mellan 10 och 15 procent skulle man kunna öka sysselsättningen
            bland unga människor med minst 1 000 personer.
          </note>
          <note type="speaker">
            Anf. 44 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Det här är naturligtvis en angelägen fråga. Så fort
            man närmar sig åldern 16 år och blir redo att börja övningssköra
            uppstår den här diskussionen i många hem. Det dyra är egentligen
            inte att ta själva körkortet, utan det är det som kommer efteråt.
            Man gör också en investering.
          </note>
          <note>
            Vad regeringen har gjort är att ge ett uppdrag för att se hur
            processen med att ta körkort kan bli bättre, hur det kan bli mer
            tillgängligt över hela landet och hur köerna kan bli kortare.
            Men vi låter också VTI se om det är någon skillnad i utfall för
            dem som tar körkort beroende på om det är män eller kvinnor. Vissa
            körkortstester visar att så skulle kunna vara fallet. Vi har börjat
            i den ändan.
          </note>
          <note type="speaker">
            Anf. 45 SIV HOLMA (V):
          </note>
          <note>
            Herr talman! Jag har noterat de uppdrag som infrastrukturministern
            har givit till Trafikverket och till Statskontoret, som ska titta
            på hur Transportstyrelsen hanterar sin roll som körkortsansvarig
            myndighet. Men det är inte tillräckligt.
          </note>
          <note>
            Jag ställer frågan därför att jag tycker att den är så oerhört
            viktig. Jag har blivit kontaktad av många om att kostnaderna ökar.
            Det är oerhört viktigt att det inte blir en klassfråga. Unga människor
            som inte har ekonomi för att ta körkort hamnar i ett utsatt läge,
            för ofta behöver man ha körkort för att kunna ta ett arbete.
          </note>
          <note>
            Jag vädjar då till infrastrukturministern att även se på den
            aspekten.
          </note>
          <note type="speaker">
            Anf. 46 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag tycker att det är rimligt att följa hur utvecklingen
            ser ut men också förstå varför somliga väljer att ta körkort och
            andra väljer att inte ta körkort eller rent av avstår, om det
            är frivilligt eller ofrivilligt.
          </note>
          <note>
            Vi ser en ganska tydlig tendens att ungdomar som bor i större
            städer och tätorter, där det finns ett bra utbud av kollektivtrafik,
            har mindre intresse av att ta körkort, till skillnad från dem
            som bor utanför städer och som av rena tillgänglighetsskäl har
            mycket större behov att kunna ta sig fram.
          </note>
          <note>
            Det är viktigt att fler människor kan få jobb och att ungdomar
            ska kunna jobba, och då är körkort många gånger en förutsättning.
          </note>
          <note>
            Vi har börjat med att titta på om det finns skillnader utifrån
            kön och på hur man kan jobba på ett smartare sätt över hela landet
            för att göra utbildningen mer tillgänglig. Men däri skulle också
            en prisdifferentiering kunna uppstå för att fylla utbildningarna
            jämnare över år, och det skulle kunna komma ungdomar bättre till
            del.
          </note>
          <note>
            Åtgärder för att förbättra jämställdheten
          </note>
          <note type="speaker">
            Anf. 47 ULF NILSSON (FP):
          </note>
          <note>
            Herr talman! Länge har vi i Sverige trott att jämställdheten
            mellan män och kvinnor snabbt blir bättre. Men bara vi ser på
            löneskillnaderna mellan män och kvinnor förstår vi att det fortfarande
            är långt kvar till ett jämställt samhälle.
          </note>
          <note>
            De osynliga ramarna av allmänna attityder och förväntningar gör
            att kvinnor och män får olika förutsättningar i förskola och skola,
            i studier och i arbetsliv.
          </note>
          <note>
            Här i riksdagen kan vi fatta ett antal viktiga beslut om föräldraförsäkring,
            om lönejämförelser, mot diskriminering och så vidare. Men väldigt
            många avgörande beslut fattas i kommuner och landsting. De är
            stora arbetsgivare när det gäller förskola, skola och vård och
            omsorg.
          </note>
          <note>
            Därför är min fråga till jämställdhetsministern: Vilka är de
            viktigaste jämställdhetsåtgärderna som kommunerna bör genomföra?
            Hur kan vi ute i kommunerna förändra attityder och förutsättningar
            så att det blir jämställda möjligheter för män och kvinnor och
            för pojkar och flickor?
          </note>
          <note type="speaker">
            Anf. 48 Statsrådet MARIA ARNHOLM (FP):
          </note>
          <note>
            Herr talman! Tack, Ulf Nilsson, för den viktigaste av alla frågor
            till en jämställdhetsminister! Hur ska vi som har politisk makt
            på olika nivåer bäst kunna skapa ett samhälle där män och kvinnor
            har samma möjligheter att forma sina liv och samhället de lever
            i? Det är ju vårt gemensamma mål.
          </note>
          <note>
            Det finns en risk i att säga att det inte finns något man göra.
            Det finns massor vi här, ni här och man i kommunerna kan göra.
          </note>
          <note>
            Alliansregeringen har avsatt en kvarts miljard till det vi kallar
            HÅJ-projektet, Hållbar Jämställdhet, där Sveriges kommuner och
            landsting under sju åtta år har bedrivit över ett hundratal projekt
            med allt från snöröjning och starroperationer till skolgång och
            kollektivtrafik som visar hur man kan jämställdhetsintegrera det
            kommunala arbetet.
          </note>
          <note>
            Allra viktigast tycker jag dock att det är att kommunerna kan
            jobba i sin roll som arbetsgivare.
          </note>
          <note type="speaker">
            Anf. 49 ULF NILSSON (FP):
          </note>
          <note>
            Herr talman! Jag tackar jämställdhetsministern så mycket för
            svaret.
          </note>
          <note>
            Vi är ganska många i Sverige som har gått och väntat på och tagit
            för givet att jämställdheten kommer av sig själv. Men jag tror
            att allt fler inser att det behövs reformer, att det behövs viljekraft
            och att det helt enkelt behövs en tydlig viljeinriktning mot ett
            jämställt samhälle.
          </note>
          <note>
            Uppfattar också statsrådet att det numera finns en samsyn mellan
            kommunerna, att de verkligen som helhet vill medverka i en reell
            förändring av synen på jämställdhet?
          </note>
          <note type="speaker">
            Anf. 50 Statsrådet MARIA ARNHOLM (FP):
          </note>
          <note>
            Herr talman! När jag var på ett HÅJ-möte, ett toppmöte för Sveriges
            kommuner och landsting, var det första gången i mitt feministiska
            liv som det på ett möte om jämställdhet med hundra personer närvarande
            var en majoritet män.
          </note>
          <note>
            Jag tror att regeringens HÅJ-satsning verkligen har satt i gång
            jämställdhetstänkandet hos ekonomidirektörer, vice kommundirektörer
            och kommundirektörer. Det återstår dock att visa det – visa att
            man är beredd att erbjuda önskad arbetstid för alla som jobbar
            i vård och omsorg och införa karriärtjänster, inte bara för lärare
            utan även för förskollärare och sjuksköterskor i landstingen.
          </note>
          <note>
            Det finns väldigt mycket ett jämställdhetsivrande politiskt ledarskap
            kan göra i Sveriges kommuner och landsting, och jag ser fram emot
            att se mer av det.
          </note>
          <note>
            Storleken på barngrupperna i förskolan
          </note>
          <note type="speaker">
            Anf. 51 HÅKAN BERGMAN (S):
          </note>
          <note>
            Herr talman! Min fråga riktar sig till statsrådet Maria Arnholm.
          </note>
          <note>
            Sedan 2006 har antalet stora barngrupper i förskolan, grupper
            med över 20 barn, ökat med över 50 procent. Detta oroar naturligtvis
            personal, föräldrar och även oss socialdemokrater.
          </note>
          <note>
            Skolverket har i de nya råden för förskolan tagit bort en tidigare
            rekommendation om att en barngrupp inte bör vara större än 15
            barn i genomsnitt. Många föräldrar och många som arbetar inom
            förskolan är nu oroliga att det här kan leda till att barngrupperna
            ökar i storlek.
          </note>
          <note>
            Min fråga är: Vad är statsrådet och regeringen beredda att göra
            och vidta för åtgärder för att barngrupperna inte ska bli större
            på grund av den här förändringen?
          </note>
          <note type="speaker">
            Anf. 52 Statsrådet MARIA ARNHOLM (FP):
          </note>
          <note>
            Herr talman! Tack, Håkan Bergman, för en fråga inom ett väldigt
            angeläget område!
          </note>
          <note>
            I världens bästa förskola ska vi inte ha för stora barngrupper.
            Det oroar även regeringen. Då är frågan: Vad gör vi för att påverka
            huvudmännen, som ju är kommunerna, att ha en rimlig storlek på
            grupperna i förskolan?
          </note>
          <note>
            Vi har rekommendationer via vår myndighet Skolverket. I de rekommendationer
            som har funnits har det nämnts en siffra. Det har inte lett till
            att det inte finns för stora grupper.
          </note>
          <note>
            Jag hyser stort och gott hopp om att de nya rekommendationerna,
            som talar om behovet av att med barnkonsekvensanalyser i botten
            garantera rätt storlekar, kan ge större möjligheter att lyckas
            nå målet att man överallt har bra storlek på sina grupper. De
            chanserna är större med de nya rekommendationerna.
          </note>
          <note type="speaker">
            Anf. 53 HÅKAN BERGMAN (S):
          </note>
          <note>
            Herr talman! Jag tror att de allra flesta tycker att mindre barngrupper
            i förskolan är att föredra. Men det finns stor risk att den här
            förändringen leder till att grupperna blir större. Vi socialdemokrater
            tycker att vi behöver minska de stora barngrupperna, och därför
            är vi också kritiska till förändringen.
          </note>
          <note>
            Ett problem är att den vägledande text som finns i de nya råden
            kan tolkas som att barngrupperna kan minskas men också ökas. Det
            är där oron och faran ligger.
          </note>
          <note>
            När man möter lärare, personal och chefer i förskolan i dag säger
            de att de är glada åt den nya läroplanen. Men samtidigt är de
            väldigt oroade över att de inte har tid, att barngrupperna är
            för stora och att de inte mäktar med. Det finns en oro, en tveksamhet
            och ibland också en vanmakt över det här. Vi tycker att man ska
            ta den oron på stort allvar.
          </note>
          <note>
            Min fråga är: Delar Maria Arnholm den oro som personal och chefer
            inom förskolan nu känner?
          </note>
          <note type="speaker">
            Anf. 54 Statsrådet MARIA ARNHOLM (FP):
          </note>
          <note>
            Herr talman! Jag kan försäkra Håkan Bergman om att jag tar oron
            över för stora barngrupper på allra största allvar.
          </note>
          <note>
            Det är faktiskt så att en del grupper kan vara för små och en
            del för stora. Om det vore så enkelt att det fanns en gyllene
            siffra för alla barngrupper skulle vi naturligtvis stadfästa den.
            Men i professionen och bland huvudmännen vet man att det finns
            många faktorer, allt från de socioekonomiska till miljön där man
            finns, personalens utbildning och lokalerna. Det finns massor
            av saker man behöver ta hänsyn till.
          </note>
          <note>
            När man tittar på barngruppernas storlek i genomsnitt ser man
            att den inte har förändrats de senaste 20 åren. Men det finns
            för stora grupper, och drivkrafterna bakom det är många. Det handlar
            om att vi har byggt ut – vi har 100 000 fler barn i förskolan
            nu än för åtta år sedan. Maxtaxan gör att efterfrågan ökar ännu
            mer, och vi tycker att det är fantastiskt att fler familjer vill
            sätta sina barn i förskola. Därför är det viktigt med en ordentlig
            uppföljning av de nya direktiven från Skolverket.
          </note>
          <note>
            Utredning om tomträtt och arrende
          </note>
          <note type="speaker">
            Anf. 55 KATARINA KÖHLER (S):
          </note>
          <note>
            Herr talman! Min fråga är till bostadsminister Attefall. Regeringen
            beslutade sommaren 2011 att tillsätta en utredning med uppdrag
            att utreda vissa tomträtts- och arrendefrågor. Utredningens namn
            var Tomträttsavgäld och friköp , och betänkandet från enmansutredaren
            lämnades till regeringen i oktober 2012.
          </note>
          <note>
            Bakgrunden till min fråga är att det under 2010 var en väldig
            turbulens kring de här frågorna. Väldigt många människor som arrenderar
            marken där de bor fick kraftigt höjda tomträttsavgälder. Det fanns
            också människor som sade att de måste flytta från sina bostäder
            eftersom de inte hade råd att bo kvar när avgifterna chockhöjdes.
          </note>
          <note>
            Jag vill fråga bostadsministern helt kort: Vad vet du om detta?
            Var ligger beredningen i dag? Hur jobbar man med frågan? Det här
            var ett och ett halvt år sedan.
          </note>
          <note type="speaker">
            Anf. 56 Statsrådet STEFAN ATTEFALL (KD):
          </note>
          <note>
            Herr talman! Jag känner till problembilden mycket väl. Det är
            ju så att när man har haft långa arrenden som ska omförhandlas
            och tiden har gått blir det ofta kraftiga höjningar. Det var ett
            av de problem som utredaren tittade på. Hur skapar man en bättre
            form för detta för framtiden?
          </note>
          <note>
            Utredningen har överlämnats till Justitiedepartementet, och jag
            vet att beredningen pågår. För närvarande har jag ingen exakt
            tidsplan i huvudet, men det kan jag återkomma till Köhler om vid
            ett senare tillfälle då jag har tagit reda på exakt hur det ligger
            till.
          </note>
          <note>
            Regeringen är angelägen om att hitta ett bra, fungerande system,
            för arrendefrågorna måste hanteras bättre än de har hanterats
            historiskt. Jag uppfattar att vi har samma uppfattning om det.
          </note>
          <note type="speaker">
            Anf. 57 KATARINA KÖHLER (S):
          </note>
          <note>
            Herr talman! Jag hoppas att du, Stefan Attefall, återkommer med
            svar, för detta är en fråga som kommer att återkomma om sju åtta
            år. Om vi inte gör något nu blir jag orolig för att den bara blir
            liggande. Den har redan legat i ett och ett halvt år.
          </note>
          <note>
            Jag hoppas att det är som du säger, att den bereds. Då väntar
            jag på svar.
          </note>
          <note type="speaker">
            Anf. 58 Statsrådet STEFAN ATTEFALL (KD):
          </note>
          <note>
            Herr talman! Det är ett oerhört tryck på lagstiftningsarbetet
            i Regeringskansliet just nu, och det är många saker som ska fram.
            Det gör att jag inte har grepp om just den här frågan, men jag
            lovar att återkomma i mejl till dig, Katarina Köhler, om hur beredningsläget
            är.
          </note>
          <note>
            Bostadsbyggandet utanför storstäderna
          </note>
          <note type="speaker">
            Anf. 59 SOLVEIG ZANDER (C):
          </note>
          <note>
            Herr talman! Jag ställer också min fråga till statsrådet Attefall,
            för den rör den så viktiga bostadspolitiken. Just nu har vi hört
            att det byggs som aldrig förr, och det är ju jättebra, men det
            byggs i storstäderna. Det pressar upp priserna och skapar en överhettning
            utan like i storstäderna.
          </note>
          <note>
            För mig och Centerpartiet är det viktigt att hela landet, hela
            Sverige, ska leva, och bostadsbyggandet på landsbygden måste med
            andra ord öka, så att man har möjligheter att bo kvar och utveckla
            sitt liv där.
          </note>
          <note>
            Min korta fråga är helt enkelt: Vad tänker ministern göra för
            att öka bostadsbyggandet utanför storstäderna?
          </note>
          <note type="speaker">
            Anf. 60 Statsrådet STEFAN ATTEFALL (KD):
          </note>
          <note>
            Herr talman! Det är korrekt att bostadsbyggandet ökar. Vi fick
            i dag SCB-siffror som visar på att det under 2013 har ökat med
            46 procent. Vi har tydligen passerat 31 000 nya lägenheter. Nu
            gäller det att få den trenden att fortsätta uppåt och ligga kvar
            på en hög nivå under en lång följd av år. Ökningen sker brett
            i Sverige även om det finns en tyngdpunkt på Stockholmsregionen.
          </note>
          <note>
            När det gäller större delen av landet tror jag att vi måste jobba
            efter olika metoder. Vi har förstärkt kreditgarantimöjligheten
            för att man ska kunna bygga där marknadsläget är sämre. Vi har
            en utredning som ser på hur vi kan förbättra bostadssituationen
            i utsatta områden där marknadsförutsättningarna är sämre. Man
            tittar på hur man kan utveckla en del befintliga instrument men
            också hur man kan använda de EU-regler som finns på ett bättre
            sätt. Den utredningen blir klar under 2015.
          </note>
          <note type="speaker">
            Anf. 61 SOLVEIG ZANDER (C):
          </note>
          <note>
            Herr talman! Det är intressant att höra att det pågår viktiga
            åtgärder. Frågan är hur snabbt man kan få något resultat. Om vi
            inte ser till att vända trenden nu kommer möjligheterna och förutsättningarna
            för landsbygden att bli ännu sämre. Det innebär att servicen blir
            sämre och att färre vill bo där. Arbetstillfällena försvinner.
            Det är i grevens tid, och man måste agera nu!
          </note>
          <note>
            Därför undrar jag: Hur fort kommer det konkreta förslag som gynnar
            byggandet på landsbygden?
          </note>
          <note type="speaker">
            Anf. 62 Statsrådet STEFAN ATTEFALL (KD):
          </note>
          <note>
            Herr talman! Förutom det utredningsarbete som pågår och de förstärkta
            kreditgarantier som redan har införts har vi också ett arbete
            i gång för att försöka bättre nyttja de lättnader vi har genomfört
            i strandskyddsregelverket, med LIS-områden. Vi har en delegation
            som arbetar med hur man kan använda den lagstiftningen på bättre
            sätt, och vi har också en del uppdrag till myndigheter som har
            kommit med en del synpunkter som vi jobbar med just nu. Det kan
            vara ett sätt.
          </note>
          <note>
            Sedan vill jag också betona att ett mer industrialiserat byggande,
            till exempel de kommunala bostadsföretagens gemensamt upphandlade
            hus, de så kallade kombohusen, har gjort att man nu bygger hyreshus
            i metropoler som Iggesund, Mullsjö, Lycksele och liknande orter
            därför att man kan bygga billigare. Det är också en del av regeringens
            politik att förbilliga byggprocessen så att man har råd och möjlighet
            att bygga även på orter där hyresläget och marknadsförutsättningarna
            inte är de bästa.
          </note>
          <note>
            Det är många olika åtgärder vi måste jobba med, och vi måste
            jobba utmed hela linjen på många olika områden.
          </note>
          <note>
            Familjer med barn med funktionsnedsättning
          </note>
          <note type="speaker">
            Anf. 63 MEERI WASBERG (S):
          </note>
          <note>
            Herr talman! Det finns många frågor att ställa till statsrådet
            Maria Larsson.
          </note>
          <note>
            Familjer med barn som har funktionsnedsättning har varje år kontakt
            med i genomsnitt 17 olika myndighetspersoner med anledning av
            barnets funktionsnedsättning och de insatser som barnet behöver.
            Det visade Riksförbundet för rörelsehindrade barn och ungdomar,
            förkortat RBU, år 2008 i rapporten Men dom har ju fått det så
            bra!? .
          </note>
          <note>
            Det finns föräldrar som faktiskt måste ha upp till 90 olika myndighetskontakter,
            något som tar både tid och kraft. Detta har RBU påtalat sedan
            2008 och drivit kravet att familjer med barn som har funktionsnedsättningar
            ska få hjälp med en särskild hjälpsamordnare. De har fått stöd
            av många andra. Även vi socialdemokrater har i riksdagen drivit
            frågan om en försöksverksamhet med samordnare. Några år senare,
            2011, konstaterade även Riksrevisionen att föräldrar med barn
            som har funktionshinder har en tung börda. Vi har också gjort
            ett uttalande från socialutskottet.
          </note>
          <note>
            Frågan är: Vad är det som händer?
          </note>
          <note type="speaker">
            Anf. 64 Statsrådet MARIA LARSSON (KD):
          </note>
          <note>
            Herr talman! Tack, Meeri Wasberg, för frågan! Situationen är
            svår när man ska vara förälder åt ett funktionsnedsatt barn och
            svara för all den logistik av olika myndighetskontakter som det
            kan handla om. Det är en extra svår uppgift att förena dessa båda
            roller, och det är också väldigt tidskrävande. Det är ett känt
            faktum som många har påpekat.
          </note>
          <note>
            När jag har träffat föräldrar har jag fått ta del av enskildas
            berättelser, och tillsammans med myndighetsrapporterna har det
            gjort att frågan har aktualiserats i Regeringskansliet. Jag har
            gett ett uppdrag till Socialstyrelsen att komma med förslag på
            hur vi skulle kunna genomföra en försöksverksamhet med någon form
            av samordning för föräldrar som har funktionsnedsatta barn.
          </note>
          <note>
            När jag fick rapporten från Socialstyrelsen visade det sig att
            man inte riktigt hade något förslag på hur det skulle gå till.
            Vi hade alltså förlorat ett antal dagar i tid och måste gå vidare.
            Jag ska komma tillbaka till vad vi har gjort sedan dess.
          </note>
          <note type="speaker">
            Anf. 65 MEERI WASBERG (S):
          </note>
          <note>
            Herr talman! RBU aktualiserade som sagt frågan 2008, och Riksrevisionen
            konstaterade 2011 att man delade oron och att föräldrar till barn
            med funktionsnedsättning bär en väldigt tung börda för att få
            vardagen och livet att gå ihop. Det är helt orimligt att ha kontakt
            med 90 olika myndighetsfunktioner för att kunna få vardagen att
            fungera.
          </note>
          <note>
            Socialutskottet uttalade redan hösten 2011 – jag tror att det
            är bäst att jag citerar det tydligt – att utskottet har fått veta
            att regeringen har för avsikt att påbörja en försöksverksamhet
            med samordnare. Utskottet förutsätter att försöksverksamheten
            ges hög prioritet och påbörjas under 2012.
          </note>
          <note>
            Vi får höra att det uppdrag som gavs tydligen inte var tillräckligt.
            Men det har trots allt gått två år. Frågan är: Vad är det som
            gör att det är så svårt att komma fram i den här frågan? Barnen
            och föräldrarna väntar.
          </note>
          <note type="speaker">
            Anf. 66 Statsrådet MARIA LARSSON (KD):
          </note>
          <note>
            Herr talman! Angelägenheten från regeringens sida finns det inget
            skäl att tvivla på. Vi har agerat så skyndsamt som vi bara har
            kunnat.
          </note>
          <note>
            Uppdraget till Socialstyrelsen var ämnat att ge oss underlag
            för hur en försöksverksamhet kan genomföras. Vi fick inte det.
            Där förlorade vi tid. Sedan låter vi oss inte nöja med det, och
            därför har vi nu gått vidare till en part som skulle kunna hjälpa
            oss att genomföra en försöksverksamhet, och det är SKL. Där har
            vi samtal på gång, och jag hoppas att vi ska komma fram inom en
            ganska snar framtid med en möjlighet att genomföra en försöksverksamhet.
          </note>
          <note>
            Vi behöver en försöksverksamhet som ett första steg för att veta
            om det fungerar innan man gör det i större skala. Jag ser att
            vi är alldeles överens om nödvändigheten av en försöksverksamhet.
          </note>
          <note>
            Tro mig, den här frågan har varit en hjärtefråga inte bara för
            Meeri Wasberg utan också för mig. Vi har jobbat på den. Tyvärr
            fick vi inte fram det resultat vi hade önskat från vår egen expertmyndighet.
          </note>
          <note>
            Byggkravsutredningen
          </note>
          <note type="speaker">
            Anf. 67 JAN LINDHOLM (MP):
          </note>
          <note>
            Herr talman! Även om byggandet nu har tagit fart igen är det
            viktigt hur vi bygger. Min fråga går till bostadsministern.
          </note>
          <note>
            I snitt vistas vi i det här landet inomhus 95 procent av tiden.
            Det finns en lång historia av problem där skador i byggnader leder
            till ohälsa. Vi har haft en byggkravsutredning som kom i april
            förra året. Den remissbehandlades, och jag har fått en del kopior
            på de remissvar som lämnades in under hösten, men jag har inte
            kunnat hitta dem på regeringens hemsida.
          </note>
          <note>
            I början av den här veckan fick jag ett anonymt tips från en
            av era medarbetare i Regeringskansliet om att det inte kommer
            någon proposition den 4 mars som det står i propositionsförteckningen.
            Därför måste jag passa på att fråga om den har ställts in. Det
            vore bra att veta.
          </note>
          <note type="speaker">
            Anf. 68 Statsrådet STEFAN ATTEFALL (KD):
          </note>
          <note>
            Herr talman! Ursäkta mig, men jag uppfattade inte vilken proposition
            det var som inte kommer att läggas fram. Någon sådan proposition
            har inte legat på propositionslistan vad jag känner till. Vi får
            reda ut detta.
          </note>
          <note>
            Men vi jobbar med det här. Vi har faktiskt i nya plan- och bygglagen
            större kraft på kontrollsidan. Det handlar om att man bygger rätt
            från början. Det var en ambition med den nya plan- och bygglagen,
            som kom 2011, att man skulle ha en bättre kontroll. Det var en
            lärdom som drogs av att man tidigare kanske inte hade haft det.
            Då har man förstärkt kontrollen. En del tycker att det har ökat
            krånglet lite grann i själva byggstartsögonblicket, men jag tror
            att det har höjt kvaliteten på byggandet. Det handlar bland annat
            om att just skapa en bättre boendemiljö.
          </note>
          <note>
            I övrigt har kommunerna ett stort ansvar via plan- och bygglagen
            att planera bostäderna på ett sådant sätt att det blir bra bostäder
            för människor. Det handlar självklart också om att sköta om de
            hus som finns.
          </note>
          <note type="speaker">
            Anf. 69 JAN LINDHOLM (MP):
          </note>
          <note>
            Herr talman! Det är många som har skrivit remissvar när det gäller
            Byggkravsutredningen och som är oroliga just för kvaliteten på
            byggandet när det nu går upp igen. Vi kanske får samma problem
            som tidigare när man byggde snabbt och för mycket utan att man
            hann med att kontrollera.
          </note>
          <note>
            Om ministern inte har koll på vilka propositioner från Socialdepartementet
            som finns i propositionslistan – där står det den 4 mars – får
            jag väl försöka ta reda på det på något annat sätt. Det är bra
            för vår planering om vi vet om de propositioner som finns på listan
            dyker upp eller inte. Vi har den till och med på listan i utskottet
            över tänkta behandlingar.
          </note>
          <note>
            Jag får försöka ta reda på det på något annat sätt.
          </note>
          <note type="speaker">
            Anf. 70 Statsrådet STEFAN ATTEFALL (KD):
          </note>
          <note>
            Herr talman! Vi har många propositioner på gång. Det är därför
            jag blir lite förvirrad. Vi har också gjort några förändringar,
            slagit ihop några propositioner till en gemensam proposition.
            Det kan vara en del av förklaringen till att det är lite annorlunda
            i propositionslistan jämfört med de beredningsprocesser vi har
            i gång just nu.
          </note>
          <note>
            Men det är ett omfattande arbete som pågår för att vi ska kunna
            bygga mer, bygga bättre och bygga snabbare men med bibehållen
            god kvalitet. Vi får återkomma till exakt de frågor som Jan Lindholm
            verkar ha. Jag är beredd att gräva i frågan ordentligt, så att
            du får ett tydligt svar.
          </note>
          <note>
            Komplementbostadshusens effekter på turismen
          </note>
          <note type="speaker">
            Anf. 71 ANDERS ANDERSSON (KD):
          </note>
          <note>
            Herr talman! Även jag har en fråga till bostadsminister Stefan
            Attefall. I början av den här månaden presenterade bostadsministern
            ett lagförslag som innebär att man ska underlätta för vanliga
            villaägare och sommarstugeägare att kunna komplettera och bygga
            till på sin villa eller sommarstuga. Det är bra. Det uppskattas
            av många. Dessutom har många idéer florerat i debatten.
          </note>
          <note>
            Jag bor i Kalmar län, ett kustlän. Min fråga till bostadsministern
            handlar om kopplingen mellan turismen och det här förslaget. För
            många i Kalmar län och i östra Småland är turismen en viktig näringsgren.
            Det finns sjöar och skogar. Det finns en härlig skärgårdsmiljö
            utmed hela kusten. Vi har inte minst det fantastiska Öland, där
            turismen är viktig.
          </note>
          <note>
            Min fråga till statsrådet är: Tror statsrådet att förslaget om
            komplementbostadshus på upp till 25 kvadratmeter skulle kunna
            påverka turistnäringen och turistverksamheten i ett län som Kalmar
            län och de upplevelseverksamheter som finns där?
          </note>
          <note type="speaker">
            Anf. 72 Statsrådet STEFAN ATTEFALL (KD):
          </note>
          <note>
            Herr talman! Det är helt korrekt att det nya komplementbostadshuset
            är någonting utöver dagens friggebod. Det ska möjliggöra permanentboende
            och kan därmed inredas som en fullgod bostad med dusch, badrum
            och pentry, exempelvis, och med god isolering och liknande saker.
          </note>
          <note>
            Det kommer att krävas en anmälan till byggnadsnämnden just för
            att man ska kontrollera att ett antal tekniska krav uppfylls –
            det gäller brandsäkerhet och liknande saker. Men självklart kommer
            användningsområdena att skifta. Det kommer kanske att lösa bostadsproblemet
            för sonen som vill flytta hemifrån men inte hittar någonting annat.
            Det går också att hyra ut till turister. Jag kan se framför mig
            på östkust, på västkust, på Gotland och i fjällkommuner att det
            kan bli ett intressant inslag när det gäller möjligheten att hyra.
            Jag misstänker också att ett antal riksdagsledamöter kommer att
            bo i sådana stugor under Almedalsveckan och vid andra tillställningar
            i framtiden.
          </note>
          <note type="speaker">
            Anf. 73 ANDERS ANDERSSON (KD):
          </note>
          <note>
            Herr talman! Tack, statsrådet, för svaret! Eftersom lagen träder
            i kraft mitt under Almedalsveckan är det kanske svårt just det
            här året.
          </note>
          <note>
            Jag hade tänkt ut en följdfråga innan det här inspelet kom. Förutom
            turism och kopplingen till detta vill jag säga att i ett Smålandsperspektiv
            är småhustillverkningen oerhört viktig. Det finns en rad snickeriverksamheter
            i Småland. Jag är lite intresserad av att veta på vilket sätt
            lagförslaget har mottagits av entreprenörerna. Vad har bostadsministern
            fått för signaler när detta har funnits ute i debatten?
          </note>
          <note>
            Dessutom är jag lite nyfiken på vilka förhoppningar bostadsministern
            har om att lagförslaget också ska kunna innebära att byggnation
            kommer i gång i sommar.
          </note>
          <note type="speaker">
            Anf. 74 Statsrådet STEFAN ATTEFALL (KD):
          </note>
          <note>
            Herr talman! Tanken är, om riksdagen så beslutar i vår, att detta
            ska träda i kraft den 2 juli. Jag vill komplettera mitt tidigare
            svar med att säga så här: Glöm inte att vi också har förstärkt
            möjligheten att hyra ut i andra hand och hyra ut en del av en
            privatbostad. Gränsen för att det ska vara skattefritt går vid
            40 000 kronor, vilket gör det intressant att hyra ut exempelvis
            ett komplementbostadshus till turister och andra.
          </note>
          <note>
            Sedan märker man i småhusindustrin och bland snickerier – det
            är allt från de riktigt småskaliga till de större tillverkarna
            – att det är ett oerhört intresse för det här huset.
          </note>
          <note>
            Jag besökte en snickare som i småskalig form jobbar med det här.
            Han har redan fått in två förfrågningar som han nu ska räkna på.
            Och jag vet att alla planerar för hur man ska ta fram koncepthus,
            så att man kan pressa kostnader och göra bra hus av bra kvalitet
            på ett så kostnadseffektivt sätt som möjligt. Jag upplever att
            det finns ett stort intresse, inte minst i småhusindustrin. Vi
            som har våra valkretsar i Småland märker att intresset är extra
            stort i de regionerna.
          </note>
          <note>
            Bostadsbristen
          </note>
          <note type="speaker">
            Anf. 75 LARS JOHANSSON (S):
          </note>
          <note>
            Herr talman! Stefan Attefall kan stå kvar i talarstolen, för
            jag tänker ta upp en bostadspolitisk fråga.
          </note>
          <note>
            Vi har under de senaste sju åren haft en väldigt låg bostadsproduktion
            i Sverige. År 2006 byggdes det 46 000 lägenheter. Sedan har det
            gått ned, och vi har blivit en halv miljon fler människor i Sverige.
            Det gör det väldigt tydligt att vi har en stor bostadsbrist, inte
            minst när det gäller hyresrätter.
          </note>
          <note>
            Samtidigt vet vi nu att vi har en stor grupp människor, vid sidan
            av dem som redan söker bostad, som behöver bostad i Sverige. Vi
            har 55 000 flyktingar som ska ha en bostad någonstans i Sverige
            i år. 7 500 bostäder finns, enligt Migrationsverket. Drygt 50
            000 bostäder måste fram. Vad ska regeringen nu göra för att åstadkomma
            de bostäderna i denna stora bostadsbrist?
          </note>
          <note type="speaker">
            Anf. 76 Statsrådet STEFAN ATTEFALL (KD):
          </note>
          <note>
            Herr talman! Vårt problem är att vi har byggt för lite under
            20 års tid i Sverige, sedan början av 90-talet. Jämfört med norrmän,
            finnar och danskar och jämfört med hela OECD-området har vi byggt
            ungefär hälften.
          </note>
          <note>
            År 2006 fick vi en uppgång tack vare bland annat att vi tog bort
            en del subventioner som gjorde att man tidigarelade vissa bostäder.
            Å andra sidan var det ungefär samma uppgång i omvärlden. Och det
            sjönk även i andra länder efter 2006.
          </note>
          <note>
            Nu ökar bostadsbyggandet. Vi har en 46-procentig uppgång 2013.
            Det är över 31 000 byggda bostäder 2013, enligt SCB. Och trenden
            ser ut att fortsätta de kommande åren.
          </note>
          <note>
            Vad vi måste göra är att snabba på planprocessen, alltså vägen
            från idé till att spaden kommer i backen. Den är för lång. Den
            är för krånglig, och den fördyrar. Det sker både i form av kostnader
            och i form av försämrad konkurrens. Detta är den viktigaste åtgärd
            vi måste vidta. Sedan måste vi självklart göra allt vi kan för
            att hela bostadsmarknaden ska fungera bättre. Riksdagen kommer
            att ta ställning till en rad olika förslag under våren.
          </note>
          <note type="speaker">
            Anf. 77 LARS JOHANSSON (S):
          </note>
          <note>
            Herr talman! Jo, men Erik Ullenhag, som är kollega till Stefan
            Attefall, går nu ut och talar om att fler kommuner måste ta ett
            större ansvar för att skapa bostäder. Javisst, men staten har
            ju backat. Ni har tagit bort investeringsstödet. Det är helt riktigt,
            som Stefan Attefall sade, att det ökade till 45 000 år 2006. När
            ni sedan tog bort det stödet sjönk bostadsbyggandet. Det är det
            som vi ser effekterna av nu. Det har vi sett under sju år.
          </note>
          <note>
            Nu är det alltså 31 000 bostäder, säger bostadsministern. Det
            är väldigt lite i förhållande till de enorma behov som finns i
            Sverige i dag. Inte minst, som en kollega till mig tidigare talade
            om, är problemet väldigt stort utanför storstadsområdena. I storstadsområdena
            har det byggts många bostadsrätter men inte hyresrätter, och det
            är det som människor utan något kapital behöver. Vart ska de ta
            vägen?
          </note>
          <note type="speaker">
            Anf. 78 Statsrådet STEFAN ATTEFALL (KD):
          </note>
          <note>
            Herr talman! Det investeringsstöd som Socialdemokraterna efterlyser
            har vi prövat i tre olika varianter under 90-talet och 2000-talet.
            Ändå byggde vi hälften av vad norrmän, finnar, danskar och tyskar
            gjorde. Det visar att det inte funkar. Investeringsstöden ramlar
            oftast rakt ned i byggherrarnas fickor som ökad vinst eller i
            form av att byggföretagen blir slöare. Man utvecklar inte sin
            produkt tillräckligt bra, eftersom man jagar stimulansen.
          </note>
          <note>
            De som nu utvecklar de billiga koncepthusen, som gör att man
            bygger nya hyreshus i Lycksele, Iggesund, Mullsjö och på många
            andra orter, säger: Det här började vi med när vi insåg att subventionernas
            tid var förbi. Då jobbade de med att utveckla sin produkt för
            att kunna bygga billigare. Det är ett sätt att göra detta på.
            Därför behöver vi också enhetliga kommunala och tekniska särkrav.
          </note>
          <note>
            Sedan måste vi jobba med en snabbare planprocess. Det är en del
            av nyckelfrågan. Om vi inte får fram byggbar mark som är färdigbeslutad
            av kommunen spelar det ingen roll vad vi gör i övrigt. Det är
            en av nyckelfrågorna. Där ger vi nu kommunerna en hel verktygslåda
            extra att jobba med.
          </note>
          <note>
            Vinterdäck på tunga fordon
          </note>
          <note type="speaker">
            Anf. 79 EDWARD RIEDL (M):
          </note>
          <note>
            Herr talman! Min fråga går till infrastrukturministern och handlar
            om vinterdäck på tunga fordon.
          </note>
          <note>
            Från och med den 1 januari 2013 måste även tunga fordon ha vinterdäck
            när vinterväglag råder mellan den 1 december och den 31 mars.
            Det är bra, och det löser frågan om framkomlighet. Vi hade tidigare
            situationer med många långtradare som fastnade i branta och hala
            backar och stoppade trafikflöden på många håll i landet.
          </note>
          <note>
            Jag följde med trafikpolisen en dag i Skellefteå för att få höra
            vad de såg för utmaningar i trafiken. De tyckte att den förändring
            som alliansregeringen hade genomfört var bra. De skickade med
            mig att de tyckte att vi skulle se över om det skulle vara fler
            vinterdäck än bara på drivaxeln för att öka trafiksäkerheten.
          </note>
          <note>
            Kan infrastrukturministern tänka sig att följa frågan noga?
          </note>
          <note type="speaker">
            Anf. 80 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Tack, Edward Riedl, för frågan!
          </note>
          <note>
            I samband med att vi får en riktig vinter ställs alltid frågan
            om framkomlighet och säkerhet för tung trafik. Det gäller både
            att köra och att möta den typen av fordon.
          </note>
          <note>
            Tidigare har regeringen skärpt kraven i fråga om ökat mönsterdjup.
            Sedan har kraven skärpts ytterligare till att använda vinterdäck.
            Fokus låg då på framkomlighet, det vill säga att lastbilarna stoppar
            framkomligheten. Det är fortfarande avstånd och hastighet som
            avgör när du ska bromsa. Då spelar det nästan ingen roll vad du
            har för däck.
          </note>
          <note>
            Jag har tidigare sagt, och jag kan säga det igen som svar på
            frågan, att vi får se hur regelefterlevnaden blir med de däckkrav
            som nu finns. Om det behöver göras mer får vi återkomma.
          </note>
          <note type="speaker">
            Anf. 81 EDWARD RIEDL (M):
          </note>
          <note>
            Herr talman! Tack, infrastrukturministern, för svaret!
          </note>
          <note>
            Det är glädjande att allt färre människor mister livet i den
            svenska biltrafiken, och det är glädjande att alliansregeringen
            också tar trafiksäkerheten på så stort allvar.
          </note>
          <note>
            Mitt sista medskick är att vi ska ta de farhågor som finns runt
            om i landet på allvar och följa frågan noga.
          </note>
          <note type="speaker">
            Anf. 82 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Precis som Edward Riedl tog upp är Sverige duktigt
            på trafiksäkerhetsarbetet och får många frågor från andra länder.
            2010 var ett rekordår, men det visade sig att förra året var om
            möjligt ännu bättre. Det är naturligtvis ett arbete som ska fortsätta.
          </note>
          <note>
            Det är oerhört viktigt att alla de som kör på våra vägar, inte
            minst de som kör den tunga trafiken, följer gällande regler och
            har ordning på den tekniska utrustningen. Det är lite oroväckande
            att representanter för bilbesiktningen meddelat att en tredjedel
            av alla våra bussar skulle kunna få körförbud vid besiktningen.
          </note>
          <note>
            Här finns ett ansvar att hålla ordning på utrustningen, hålla
            rätt hastighet och rätt avstånd. Vi får följa om det finns mer
            som vi borde eller bör göra, och vi fortsätter vårt säkerhetsarbete.
          </note>
          <note>
            Utredningen Män och jämställdhet
          </note>
          <note type="speaker">
            Anf. 83 ANN-CHRISTIN AHLBERG (S):
          </note>
          <note>
            Herr talman! Sverige är ett bra land att leva i. Kvinnor och
            män har ändå inte samma möjligheter och rättigheter i Sverige.
            Arbetslivets villkor ser olika ut för kvinnor och män. Kvinnor
            tvingas ofta till otrygga anställningar och fler deltider än män.
            Kvinnor tar större ansvar för hem och familj, och kvinnors arbetsinsats
            värderas mycket lägre än männens.
          </note>
          <note>
            Nyss presenterades en utredning om män och jämställdhet. Det
            är bra och nödvändigt att få männen involverade i jämställdhetsarbetet,
            men varför fick utredningen inte i uppdrag att lämna förslag till
            åtgärder, Maria Arnholm? Kommer ministern att lägga fram några
            konkreta förslag med utgångspunkt i utredningen Män och jämställdhet
            ? Där finns en del kloka synpunkter.
          </note>
          <note type="speaker">
            Anf. 84 Statsrådet MARIA ARNHOLM (FP):
          </note>
          <note>
            Herr talman! Tack, Ann-Christin Ahlberg, för att du har uppmärksammat
            den tjocka och underbara utredningen Män och jämställdhet som
            jag tog emot förra veckan.
          </note>
          <note>
            Vi jobbar mot ett jämställdhetsmål som jag har talat om under
            denna timme. Det är bra att hela tiden påminna sig om att det
            är två kön som bägge förlorar på ett ojämställt samhälle. Utredaren
            Svend Dahl pekar på frågor om sjukvård och vår acceptans av mäns
            våld mot män, som sedan i sin förlängning också leder till mäns
            våld mot kvinnor.
          </note>
          <note>
            Den sammanställning av kunskap som utredaren har visat i utredningen
            Män och jämställdhet innehåller en hel del idéer om vilka åtgärder
            som kan vidtas från regeringens och riksdagens sida och från andra
            aktörer. Jag har precis tagit emot utredningen, och vi bereder
            nu den.
          </note>
          <note type="speaker">
            Anf. 85 ANN-CHRISTIN AHLBERG (S):
          </note>
          <note>
            Herr talman! Jag ber ministern att återkomma i nästa anförande
            och berätta om de idéer hon har om vilka åtgärder som kan vidtas.
            En hel del är känt sedan tidigare. Det finns många utredningar
            sedan tidigare på jämställdhetsområdet, och här är ytterligare
            en. Även om det är en spännande rapport där frågan om män och
            jämställdhet tas upp är det faktiskt inte fler utredningar som
            behövs utan konkreta politiska förslag till åtgärder. Det är den
            möjligheten ministern har.
          </note>
          <note>
            Svend Dahl talar om föräldraförsäkringen. Enbart 9 procent av
            papporna tar ut föräldradagar under barnets första år. Ändå vet
            vi att vi påverkar vårt nya barn oerhört mycket under första året.
          </note>
          <note>
            Frågan är synnerligen viktig för kvinnor, män och det lilla barnet.
            Jag ser fram emot att ministern svarar på vilka konkreta åtgärder
            som kan vidtas.
          </note>
          <note type="speaker">
            Anf. 86 Statsrådet MARIA ARNHOLM (FP):
          </note>
          <note>
            Herr talman! Mycket riktigt är föräldraförsäkringens utformning
            och hur den fördelas en av de frågor som hanteras i den här kammaren.
          </note>
          <note>
            Svend Dahl visar att det är värre än vad vi trott. Vi brukar
            säga att 24 procent av föräldraledigheten tas ut av män, men det
            har visat sig att den alldeles övervägande delen av den tiden
            tas ut efter det att barnet har fyllt två år. Det understryker
            hur viktiga de två öronmärkta månaderna och jämställdhetsbonusen
            är samt behovet av att noga följa hur utvecklingen fortsätter.
          </note>
          <note>
            Frågan handlar om många konkreta saker. Den skolpolitik som ger
            pojkar en större chans redan i lågstadiet är en sådan fråga. Frågan
            om jämställdhetsintegreringsarbetet går vidare till våra myndigheter.
            Det är ett annat exempel där mycket är kvar att göra.
          </note>
          <note>
            Möjligheten att se idrottsevenemang på tv
          </note>
          <note type="speaker">
            Anf. 87 PETER PERSSON (S):
          </note>
          <note>
            Herr talman! Min fråga går till Maria Larsson.
          </note>
          <note>
            Vi är i dessa dagar många som gläds åt de idrottsliga framgångar
            som Sverige har i OS. Det blir samlande och stimulerande diskussioner
            och mycket glädje.
          </note>
          <note>
            Jag läste på Twitter i går att Stefan Attefall utropat att det
            är en skandal att TV3 inte finns i Regeringskansliet. Men han
            hade inga synpunkter på att det finns två miljoner ytterligare
            i landet som inte har tillgång till denna tv-kanal.
          </note>
          <note>
            Oroar det statsrådet Larsson att det bara är Regeringskansliet
            som har larmat om att få tillgång till denna kanal, eller är det
            en angelägenhet för hela nationen?
          </note>
          <note type="speaker">
            Anf. 88 Statsrådet MARIA LARSSON (KD):
          </note>
          <note>
            Herr talman! Tack för frågan, Peter Persson!
          </note>
          <note>
            Jag tror att vi är många i dessa dagar, oavsett om vi har tillgång
            till TV3 eller inte, som gläds över de svenska framgångarna. Det
            svenska skidlandslaget har levererat i en omfattning som vi kanske
            inte hade vågat hoppas på. Det är fantastiskt!
          </note>
          <note>
            Det stämmer, precis som Stefan Attefall säger, att just i Regeringskansliet
            är det inte möjligt att följa OS via tv. Det är kanske bra eftersom
            vi brukar använda tiden till en del annat.
          </note>
          <note>
            Gäller frågan huruvida OS-sändningar borde ske i public service-tv,
            eller gäller frågan om TV3 ska vara tillgängligt för hela svenska
            folket? Jag blev inte klar över frågan, och jag får be frågeställaren
            upprepa den.
          </note>
          <note type="speaker">
            Anf. 89 PETER PERSSON (S):
          </note>
          <note>
            Herr talman! Det handlar om att göra en evenemangslista och säga
            att det är så stora och viktiga evenemang att de bör ses av hela
            svenska folket, något som Socialdemokraterna har drivit i kulturutskottet.
          </note>
          <note>
            Förutom Attefalls skandaliserande framträdande i går såg jag
            på Twitter att infrastrukturministern har stort intresse för hockeyn
            och att hon drog ihop ett antal sammanträden till minimal tid.
            Detta är väldigt intressant mot bakgrund av regeringens arbetslinje.
          </note>
          <note>
            Tycker regeringen att det är lämpligt att man stänger ned stålverk,
            massafabriker och skolor till förmån för att kunna studera idrottsliga
            aktiviteter – att hela folket ska ha den möjligheten?
          </note>
          <note type="speaker">
            Anf. 90 Statsrådet MARIA LARSSON (KD):
          </note>
          <note>
            Herr talman! Jag tror att vi är förbi den eran då Sverige står
            stilla vid idrottsevenemang, som det gjorde när Stenmark åkte.
            Då fungerade det precis så som Peter Persson beskriver. Skolor
            ställde in undervisningen och ägnade sig enbart åt att följa Stenmarks
            både första och andra åk. Det var säkert en hel del arbetsplatser
            som stod stilla.
          </note>
          <note>
            Jag kan försäkra Peter Persson om att regeringens samtliga ledamöter
            besitter en mycket stor simultankapacitet och kan både ha koll
            på om det nu är telefonen, Ipad eller möjligtvis en tv i bakgrunden
            och utföra viktigt arbete. Arbetslinjen är till för att upprätthållas
            också av regeringens medlemmar, och så sker. Det är min absoluta
            försäkran.
          </note>
          <note>
            Tack för frågan!
          </note>
          <note type="speaker">
            Anf. 91 TALMANNEN:
          </note>
          <note>
            Därmed var dagens frågestund avslutad. Jag vill tacka de deltagande
            ledamöterna och statsråden.
          </note>
          <note>
            6 § Grundskolan
          </note>
          <note type="speaker">
            Anf. 92 IBRAHIM BAYLAN (S):
          </note>
          <note>
            Herr talman! Denna debatt handlar alltså om den svenska grundskolan.
            Jag ska börja med att säga att vi naturligtvis står bakom alla
            våra reservationer, men för tids vinnande nöjer jag mig med att
            yrka bifall till reservationerna 1 och 8 från Socialdemokraterna
            med flera.
          </note>
          <note>
            Herr talman! Det finns i dag stor anledning att oroa sig för
            utvecklingen i den svenska grundskolan. Vi får dagligdags rapporter
            om att det går åt fel håll. Det finns många lärare och rektorer
            i vårt land som gör engagerade och goda insatser för att de barn
            som i dag finns i grundskolan och de elever som går där dag in
            och dag ut ska få bästa möjliga start i livet. Det är välkomna
            insatser. Jag är övertygad om att de gör skillnad.
          </note>
          <note>
            Likväl ser vi att utvecklingen går åt fel håll. Jag tror att
            det i grund och botten handlar om att rektorer och lärare i dag
            inte ges tillräckligt bra förutsättningar för att se till att
            barnen får med sig de kunskaper och färdigheter de behöver för
            att kunna göra vidare val inför gymnasieskolan och sedan i vuxenlivet.
          </note>
          <note>
            Vi har fått ett antal rapporter från Skolverket som visar på
            att parallellt med att kunskapsresultaten sjunker får vi en allt
            sämre likvärdighet i den svenska grundskolan. Det kommer till
            uttryck i att ungefär 12 ½ procent av eleverna i dag inte når
            målen i grundskolan för att kunna välja bland de nationella programmen.
          </note>
          <note>
            Den allt sämre likvärdigheten får fler uttryck. Dessa 12 ½ procent
            elever som inte når målen är väldigt ojämnt fördelade över landet.
            Den kanske tydligaste skiljelinjen går vid utbildningsnivån hos
            föräldrarna. De socioekonomiska effekterna är stora i vårt skolsystem
            i dag. Om mamma eller pappa har en högskoleutbildning är sannolikheten
            nästan 95-procentig att man når målen i grundskolan och kan välja
            bland gymnasieskolans nationella program. Men om mamma och pappa
            endast har högst grundskoleutbildning är sannolikheten nere på
            50 procent, det vill säga att det i dagens grundskola finns sådana
            klyftor och skillnader att det är tio gånger vanligare att barn
            från studieovana hem inte når grundskolans mål och blir gymnasiekompetenta
            jämfört med barn från hem med studievana.
          </note>
          <note>
            Herr talman! Vi vet alla att gymnasieutbildning mer eller mindre
            har blivit obligatorisk på arbetsmarknaden. För många av de tiotusentals
            ungdomar som lämnar skolsystemet utan en fullgången utbildning
            blir livet mycket svårare. Risken att hamna i utanförskap och
            risken att bli beroende av försörjningsstöd, socialbidrag, ökar
            dramatiskt. 70 procent av de ungdomar som i dag behöver försörjningsstöd
            för sitt uppehälle saknar gymnasieutbildning.
          </note>
          <note>
            Lägg till detta att vi har fått, herr talman, ett antal internationella
            rapporter som visar på kunskapsutvecklingen i svensk skola. Förrförra
            året kom det en rapport om läsförmågan bland tioåringar, den så
            kallade Pirlsrapporten. Förra året kom en PISA-rapport från OECD.
            Det de båda har gemensamt, oavsett om det handlar om tioåringar
            eller femtonåringar, är att de visar att kunskapsresultaten sjunker.
            Enligt OECD:s PISA-rapport sjunker de dramatiskt. Vi har i dag
            den sämsta kunskapsutvecklingen i hela OECD-området enligt PISA.
          </note>
          <note>
            Detta är djupt allvarligt och provocerande. Vi är ett land med
            väldigt mycket resurser. Vi är ett land med universitet och högskolor
            som har mycket kunskap om hur man ska bedriva undervisning för
            att ge eleverna bästa möjliga start i livet. Vi är ett land som
            i dag satsar väldigt mycket på skolan, men helt uppenbarligen
            får vi inte ut det vi ska få utifrån de mål vi har satt upp.
          </note>
          <note>
            Det är en dyster bild, och tyvärr bekräftas den dagligdags. Den
            enda som tycker att det går åt rätt håll i dag när det gäller
            den svenska skolan är landets utbildningsminister, som så sent
            som för två dagar sedan hävdade att skolan går åt rätt håll. Det
            finns tyvärr ingenting i verkligheten som bekräftar detta.
          </note>
          <note>
            Socialdemokraterna menar att det är dags att prioritera den svenska
            grundskolan. Det är dags att göra de nödvändiga investeringar
            som vi vet enligt forskning kommer att leda till förbättrat resultat.
            Regeringen har ägnat nästan åtta år åt skattesänkningar och åt
            att bygga upp ett kontrollsystem som ska bidra till att höja kvaliteten
            i svensk skola. Jag kan konstatera att detta har misslyckats.
          </note>
          <note>
            Skattesänkningar på i runda tal 130 miljarder har inte hjälpt
            för att höja kunskapsresultaten i svensk skola, tvärtom. Det har
            snarare gjort att nödvändiga resurser och investeringar har undandragits
            den svenska skolan.
          </note>
          <note>
            Alltmer av kontroll och inspektioner har inte heller hävt den
            negativa utvecklingen. Snarare vittnar många lärare och rektorer
            om att deras arbete har blivit alltmer av byråkrati och administration.
            De har fått allt mindre tid till undervisning och för att möta
            eleverna och förbereda sina lektioner.
          </note>
          <note>
            Mot den bakgrunden vill vi socialdemokrater stärka skolan i grunden.
            Vi vill göra det redan de första åren. Det finns mycket forskning
            som visar att om man kan möta eleverna redan de första åren i
            grundskolan och ta sig an de brister som finns i kunskaperna ger
            det väldigt mycket. Man kan både förebygga senare problem och
            ge barnen, eleverna, en plattform där de kan känna sig lyckade
            och därmed gå till skolan med gott självförtroende och ta sig
            an de uppgifter och den undervisning som finns där.
          </note>
          <note>
            Vi vill göra det genom att öronmärka ett statsstöd till mindre
            klasser redan från förskoleklass till ettan, tvåan och trean.
          </note>
          <note>
            Vi vill göra det genom att anställa 1 000 extra specialpedagoger
            så att barn i behov av särskild hjälp och stöd får det. I dagens
            verklighet sker detta alltför sällan.
          </note>
          <note>
            Vi vill också göra det genom att se till att det finns strukturerat
            stöd för eleverna i skolan så att de inte blir beroende av hjälp
            och stöd hemifrån eller av läxhjälp, om mamma och pappa har råd
            att köpa det. Det införde denna regering från och med förra året.
          </note>
          <note>
            Vi gör det för att vi ser att det finns mycket forskning som
            visar att mindre klasser och undervisningsgrupper har störst effekt
            just de första åren. Vi menar att detta inte bara är nödvändiga
            investeringar, utan att vi är skyldiga eleverna i den svenska
            skolan att ta oss an detta, att ta ett gemensamt ansvar och att
            göra dessa prioriteringar.
          </note>
          <note>
            Mot detta, herr talman, står en ganska passiv regering, en regering
            som vann valet 2006 på att se de utmaningar som fanns i vårt samhälle
            – den höga arbetslösheten och resultat som var alltför dåliga
            redan då. Det tyckte vi också att de var.
          </note>
          <note>
            Åtta år senare har kunskapsresultaten sjunkit, antalet elever
            som inte når målen har ökat med 20 procent och arbetslösheten
            är betydligt högre än den var 2006. Men regeringen hävdar att
            den redan har vidtagit alla nödvändiga åtgärder och att det nu
            bara är att sitta och vänta. Vänta och se är regeringens hållning
            – allting går åt rätt håll.
          </note>
          <note>
            Det är tragiskt att se, herr talman, att regeringen inte längre
            vill se verkligheten. Jag förstår att det kan vara tungt när man
            har suttit under lång tid vid makten att inse att många av de
            åtgärder man har vidtagit inte fungerar.
          </note>
          <note>
            Vi vet från forskning och internationella erfarenheter att om
            man gör saker rätt tar det fem sex år att vända utvecklingen i
            ett skolsystem där resultaten är för låga. Regeringen har nu haft
            åtta år på sig. De hävdar att man inte kan räkna från det att
            de tog över regeringsmakten utan att man måste räkna från när
            man ändrade i läroplaner och skollagar.
          </note>
          <note>
            Men, herr talman, det handlar inte om att det tar fem sex år
            från det att man genomför reformer utan om att det tar fem sex
            år från det att man vidtar rätt åtgärder och rätt reformer. Det
            menar vi socialdemokrater att regeringen inte har gjort, för de
            har i varje givet läge prioriterat skattesänkningar, inte investeringar
            i den svenska skolan.
          </note>
          <note>
            Nu står vi här sex månader före valet, och jag tycker att alternativen
            blir allt tydligare. Vi kommer att gå till val på att investera
            i och prioritera den svenska skolan. Vi gör detta, men det moderatledda
            alternativet sitter nöjt och tycker att de reformer man har vidtagit
            räcker för att vända utvecklingen.
          </note>
          <note>
            Jag tror tyvärr inte att de kommer att räcka. Det är mot den
            bakgrunden vi behöver byta politik, och vi behöver byta regering
            i det här landet.
          </note>
          <note>
            Herr talman! Jag yrkar bifall till yrkandena och till reservationerna
            1 och 8.
          </note>
          <note type="speaker">
            Anf. 93 JABAR AMIN (MP):
          </note>
          <note>
            Herr talman! Det är grundskolans uppgift att ge varje barn en
            ärlig chans att utvecklas och få de kunskaper och färdigheter
            han eller hon behöver.
          </note>
          <note>
            Det är grundskolans uppgift att bidra till våra elevers utveckling
            och förse dem med ett kritiskt tänkande och en analytisk förmåga.
            Grundskolan ska även bidra till bildning, skapande, kreativitet
            och självständighet.
          </note>
          <note>
            Vår uppgift som politiker är att skapa goda förutsättningar för
            att allt det goda som skolan ska göra ska kunna bli verklighet.
          </note>
          <note>
            Den moderatledda regeringen har dock misslyckats med detta. De
            har nu snart haft åtta år på sig. Åtta år har gått sedan vi såg
            Moderaternas och Folkpartiets höga svansföring 2006. I det valmanifest
            som Alliansen eller Folkpartiet gick till val på stod det att
            fram till 2010 – på fyra år – skulle man vända trenden. Det var
            ett löfte till väljarna, att vända utvecklingen. Det var Alliansens
            löfte.
          </note>
          <note>
            Nu har det inte gått fyra utan snart åtta år. Och vad är det
            vi ser? Jo, att kunskaperna sjunker, att utslagningen ökar, att
            likvärdigheten minskar och att segregationen har ökat. Det är
            problemen i svensk skola åtta år efter det att Alliansen tillträdde.
          </note>
          <note>
            Ett annat stort bekymmer i den svenska skolan är lärarnas villkor.
            Det som Alliansen har lyckats med under de här åren är att öka
            arbetsbördan för våra lärare.
          </note>
          <note>
            Herr talman! Det som behövs nu är inte floskler från Alliansen,
            utan rejäla förändringar.
          </note>
          <note>
            För det första behöver vi ge våra elever mer tid med sina lärare.
            I dag har eleverna alldeles för lite tid med lärarna. Lärarna
            måste få tid att förbereda bra undervisning och möta och prata
            med eleverna. Detta kan skapas dels genom att anställa fler inom
            skolan, dels genom att minska lärarnas administrativa uppgifter.
            Vi i Miljöpartiet satsar för att anställa mer personal i skolan.
            Vi vill bidra till att 10 000 medarbetare ska kunna anställas
            inom skolans värld.
          </note>
          <note>
            För det andra, herr talman, vill vi ge alla elever som behöver
            det stöd i rätt tid. I dag får många elever inte det stöd de har
            rätt till eller så får de det alldeles för sent. Det kan vi ändra
            på, bland annat genom att ge lärarna större mandat. Vi vill därför
            införa en ordinationsrätt som innebär att läraren får större inflytande
            över att ordinera stöd till den elev som behöver det. Det ska
            ske på ett tidigt stadium och utan så mycket administrativa genomgångar.
          </note>
          <note>
            För det tredje vill vi aktivt bidra till att förbättra lärarnas
            arbets- och lönevillkor. Om skolan ska kunna vända utvecklingen
            behöver vi få de kunnigaste och mest engagerade att bli lärare
            och rektorer. För att vi ska lyckas med det behöver vi skapa goda
            arbets- och lönevillkor för dem. Lärarna ska ha möjlighet att
            ägna sig mer åt undervisningen än åt administrativa göromål. De
            behöver få den kompetensutveckling de har rätt till. Men de behöver
            också få den lön de förtjänar. Dagens lärarkår är dåligt betald
            och alltför hårt belastad med administrativa göromål.
          </note>
          <note>
            Under lång tid har vi i Miljöpartiet pekat på behovet av högre
            löner för våra lärare, medan Alliansen inte har velat gå med på
            detta förrän på senare tid, och då är det bara delvis. Under de
            kommande fyra åren vill vi i Miljöpartiet satsa hela 7,5 miljarder
            extra på lärarnas villkor. Där ingår breda lönesatsningar och
            bättre möjligheter för lärare att utvecklas inom sin profession
            genom fortbildning och kompetensutveckling. Detta kan jämföras
            med att regeringen i sin budgetproposition satsar endast en bråkdel
            av detta, medan man vill göra skattesänkningar motsvarande hela
            15 miljarder. Det säger något om regeringens prioriteringar.
          </note>
          <note>
            För det fjärde, herr talman, vill vi verka aktivt för att förbättra
            likvärdigheten i den svenska skolan. Det kan göras bland annat
            genom att ett viktat resursfördelningssystem införs som tar hänsyn
            till bland annat elevers socioekonomiska förhållanden. Detta är
            något som regeringen har vägrat att gå med på under alla år. Men
            nu på slutet, i våras, hörde vi att regeringen ville komma med
            ett förslag, och om jag har förstått det rätt kommer det snart
            ett förslag – bättre sent än aldrig.
          </note>
          <note>
            För att förbättra likvärdigheten behövs dock mer än bara ett
            bättre resursfördelningssystem. Enligt Skolverket krävs även en
            tydligare strategisk användning av tillgängliga resurser hos huvudmännen.
            Undervisningens utformning måste också anpassas så att den passar
            alla oavsett elevgruppens sammansättning.
          </note>
          <note>
            Vidare behöver vi se över den friskolereform som vi diskuterade
            i Friskolekommittén tillsammans med de andra partierna, Alliansen
            och Socialdemokraterna. Det vi inte kom överens om var frågan
            om vinstsyfte. Där är vi angelägna om att det görs förändringar
            så att aktörer med vinstsyfte inte ska kunna bedriva verksamhet,
            och eventuella överskott ska återinvesteras.
          </note>
          <note>
            Herr talman! I det betänkande som vi behandlar i dag berörs flera
            andra skolpolitiska områden. Ett viktigt område som berörs gäller
            fritidshemmens roll. Fritidshemmens styrdokument är skollagen
            och läroplanens första två kapitel. Därutöver har Skolverket gett
            ut allmänna råd för fritidshemsverksamheten.
          </note>
          <note>
            Det som saknas är ett dokument som beskriver fritidshemmens verksamhet
            som ett led i att öka jämförbarheten och kvaliteten. Ett sådant
            dokument skulle kunna vara grunden för ett mer systematiskt kvalitetsarbete,
            vilket i slutändan gynnar eleverna i fritidshemmen. Lärarförbundet
            har tagit fram ett förslag till kursplan för de fritidspedagogiska
            verksamheterna som skulle kunna utgöra ett underlag för ett fortsatt
            arbete i denna riktning.
          </note>
          <note>
            Herr talman! Ett annat förslag som vi har lämnat in och som behandlas
            i detta betänkande är förslaget om en läsa-skriva-räkna-garanti.
          </note>
          <note>
            Redan den första tiden i skolan läggs en viktig grund för elevernas
            fortsatta inlärning och utveckling. Därför vill jag lyfta fram
            alla elevers rätt att lära sig läsa, skriva och räkna innan eleverna
            lämnar årskurs 3 genom en läsa-skriva-räkna-garanti. Den som inte
            kan läsa, skriva och räkna har sämre möjligheter att göra sig
            hörd i samhället och har mycket svårt att etablera sig på arbetsmarknaden.
            Av de anledningarna bör regeringen vidta lämpliga åtgärder för
            att införa en läsa-skriva-räkna-garanti.
          </note>
          <note>
            Herr talman! Låt mig sammanfatta med att säga att vi i Miljöpartiet
            anser att skolan måste få en högre prioritet än vad Alliansen
            har visat. I vårt budgetförslag satsar vi hela 23 miljarder kronor
            mer än regeringen på skolan under de kommande fyra åren, medan
            Alliansen senast satsade över 60 procent av reformutrymmet på
            skattesänkningar och endast 2 procent på skolan.
          </note>
          <note>
            Avslutningsvis vill jag säga att jag självfallet står bakom alla
            våra reservationer, men för att vinna tid yrkar jag bifall bara
            till reservationerna 3 och 4.
          </note>
          <note type="speaker">
            Anf. 94 CARINA HERRSTEDT (SD):
          </note>
          <note>
            Herr talman! Elevers utveckling mot målen i grundskolan, elever
            med särskilda behov, betyg, utbildningens innehåll, modersmålsundervisning
            med mera är viktiga frågor som vi debatterar här i dag. Det är
            ingen nyhet att svensk skola står inför en lång rad olika utmaningar.
            Skolan har blivit stökigare, otryggare och mer segregerad, skolresultaten
            har fortsatt att sjunka, läraryrket har fortsatt att tappa i status
            och så vidare. Listan kan göras lång, och frågorna är många.
          </note>
          <note>
            För mig är de viktigaste frågorna: Vad är orsaken, och hur kan
            vi komma till rätta med problemen? Men debatt efter debatt står
            vi här och kör på i samma hjulspår: Alliansen skyller på oppositionen,
            och oppositionen skyller på Alliansen. För att tala klarspråk,
            herr talman, struntar jag egentligen i vems fel det är. Lärarna
            struntar i vems fel det är, och framför allt struntar eleverna
            i vems fel det är. Fokus borde i stället ligga på vad orsaken
            är och hur vi kan få det att vända, snarare än att leta efter
            en syndabock.
          </note>
          <note>
            Vi står inför ett fullbordat faktum och måste i stället se framåt,
            för att stävja nedgången men framför allt för att säkra uppgången.
            Det är såklart inte ointressant vilka reformer som har fungerat
            eller inte, men jag vill i stället få svar på och debattera vad
            vi gör härifrån och framåt.
          </note>
          <note>
            Skolfrågan är inget isolerat problem utan är en återspegling
            av samhället. Samhället har blivit hårdare och mer otryggt, medmänsklig
            respekt saknas, förväntningarna har sänkts, och alltför få krav
            ställs.
          </note>
          <note>
            I PISA-utfrågningen klargjordes att de elever som inte har så
            höga förväntningar på sig tenderar att prestera sämre. För att
            komma till rätta med skolans problem menar jag att vi måste lyfta
            blicken och försöka förändra attityden i samhället i stort. Bristerna
            i vårt samhälle och i vårt utbildningssystem är dock fler än så,
            och de är därmed inte åtgärdade i en handvändning.
          </note>
          <note>
            Herr talman! Det finns mycket vi kan göra för att ge eleverna
            bättre förutsättningar för att lyckas, till exempel förbättra
            arbetsmiljön i skolan. Många av landets skolor lider av dåliga
            inomhusmiljöer, vilket är ett problem för såväl lärare som elever.
            Dessa problem kan vara fukt, dålig luft, flimmerbelysning, dålig
            akustik med mera. Här vill vi att staten tar ett större ansvar
            för landets skollokaler, och vi gör också en satsning för det
            i vår budget.
          </note>
          <note>
            Satsning på skolmat är en annan tämligen enkel åtgärd. En viktig
            förutsättning för kunskapsinhämtning är att kroppen har nödvändigt
            bränsle i form av näringsrik mat. Att höja kvaliteten på maten
            i skolan är också något vi satsar på.
          </note>
          <note>
            Skolan måste också lära ut den djupa innebörden av demokrati
            och respekt för andras åsikter samt stimulera till kritiskt och
            konstruktivt tänkande och reflexion kring etiska och moraliska
            frågor. Kritiskt och självständigt tänkande måste uppmuntras,
            och etik och moral måste betonas mer än i dag, så att eleverna
            kan lära sig att samarbeta och visa hänsyn, kamratanda och ärlighet.
          </note>
          <note>
            Herr talman! Den senaste PISA-undersökningen visade att Sverige
            har gått från att 2003 ha legat över genomsnittet i matematik
            till att 2012 ligga klart under genomsnittet. Det är såklart en
            bedrövlig resa som vi alla ser ytterst allvarligt på. Det duger
            helt enkelt inte att vi på detta sätt halkar efter samtliga OECD-länder.
          </note>
          <note>
            Vi brukar stå här från samtliga partier och vara stolta över
            att kalla oss en kunskapsnation. Vill vi fortsätta att kalla oss
            det måste vi göra något åt de sjunkande resultaten, bland annat
            i matematik. Vi välkomnar regeringens fortsatta satsning på Matematiklyftet
            men anser att det på sikt borde till en nivågruppering av matematikundervisningen.
          </note>
          <note>
            Elever är olika, en del är teoretiskt lagda, och en del är praktiskt
            lagda. Föreställningen att alla elever kan tillgodogöra sig matematik
            på samma sätt är en illusion, precis som det vore en illusion
            att påstå att alla elever kan bli bra på att meka med motorer.
            Ska vi klättra i framtida PISA-undersökningar måste vi bejaka
            elevernas olikheter.
          </note>
          <note>
            Är det då rätt att nivågruppera elever i en viss årskurs utifrån
            betygsnivå? Både ja och nej, skulle jag vilja säga. Ett av de
            stora problemen som lärare har är ju att hitta en undervisningsnivå
            som passar hela klassen. Ska jag sikta in mig på den svagare gruppen
            och lägga mycket tid på de eleverna? Eller ska jag se till att
            hålla de lättlärda stimulerade så att de inte bromsas i sin utveckling
            och tröttnar?
          </note>
          <note>
            Det ena blir ofta lidande av det andra. Argumenten mot nivågruppering
            är att eleverna kan känna sig stämplade som mindre begåvade.
          </note>
          <note>
            Problemet i dag är att vissa har svårt att hänga med i den ordinarie
            utbildningstakten. Och kommer man en gång efter är det väldigt
            svårt att komma i kapp, vilket också naggar självförtroendet i
            kanten. Andra är understimulerade och tycker att det går för långsamt.
            Det är lite grann som att åka buss. Alla åker i samma hastighet,
            alla har samma mål, och alla ska kliva av samtidigt. Men så enkelt
            är det inte – utan tvärtom. Elever utvecklas i olika takt och
            är i olika faser av sin mognad.
          </note>
          <note>
            Därför måste det finnas tid för lärarna att se alla elever och
            vilka behov de har. Insatser måste sättas in tidigt, och här ser
            vi det som nödvändigt att se till att vi har fler vuxna i skolan
            i form av lärare, kuratorer, specialpedagoger, skolhälsovård med
            mera. Om barnen mår bra och tillåts verka i en hälsosam och stimulerande
            miljö blir också resultaten därefter.
          </note>
          <note>
            Vi behöver vuxna som kan fånga upp eleverna och som har tid att
            jobba med individen. Vikten av att i ett så tidigt stadium som
            möjligt få den hjälp man behöver kan inte nog betonas. I dag har
            3–6 procent av barnen i skolan någon form av bokstavsproblematik,
            det vill säga två tre elever i varje klass. Många av dem har såklart
            inte fått någon diagnos utan uppfattas bara som stökiga och bråkiga.
            Skolmiljön kan vara en riskfaktor för dessa barn.
          </note>
          <note>
            Det är angeläget att barnens svårigheter uppmärksammas tidigt
            under skolgången, innan andra problem har tillkommit. I ett sådant
            uppspårande arbete har skolhälsovården en viktig roll. En skolmiljö
            som inte har anpassats till barnets förutsättningar kan vara en
            allvarlig riskfaktor som förstärker barnets problem.
          </note>
          <note>
            Förhållandena i skolan har stor betydelse för hur barnets svårigheter
            kommer till uttryck. Det gäller till exempel kraven på ett självständigt
            arbete och ett stort ansvar för eget lärande i form av projekt-
            och grupparbeten. Med andra ord krävs en varierad undervisning
            som tillgodoser alla barns behov.
          </note>
          <note>
            Ett instrument för att tidigare upptäcka eventuella svårigheter
            hos eleverna är betygen. Att ge betyg i årskurs 4, då eleverna
            träder in i ett nytt stadium verkar naturligt. Dessutom ska man
            enligt ämnesplanerna lära sig att läsa och skriva under de tre
            första åren i grundskolan. Då förefaller det ganska naturligt
            att man, som vi föreslår, börjar använda sig av betyg i årskurs
            4. Betyg är ett bra och kompletterande verktyg för att kontrollera
            att inget barn har hamnat mellan stolarna och missat viktig läs-
            och skrivinlärning. Man kan klart och tydligt direkt visa vilka
            barn som är i behov av extrainsatser.
          </note>
          <note>
            Herr talman! Att vi vill utreda hur staten på bästa sätt kan
            bli huvudman för skolan är ingen hemlighet. Men det ensamt är
            inte lösningen. Det finns många fler åtgärder som måste till.
            Det pratas mycket om lärarnas roll, deras auktoritet, status och
            inte minst en förbättrad lärarutbildning. Men dessa faktorer kanske
            inte spelar så stor roll om vi inte får ordning och reda i klassrummet.
            Det spelar nämligen ingen roll hur duktig en lärare är om eleverna
            inte ens är på plats. Det spelar ingen roll hur duktig man är
            om det inte är arbetsro i klassrummet. Då spelar inte klassstorleken
            heller någon roll. Det ena ger det andra, och det är ett helhetsgrepp
            som vi måste ta. Det handlar om attityderna både i samhället och
            i skolan.
          </note>
          <note>
            Herr talman! Jag yrkar bifall till samtliga våra reservationer,
            alltså 2, 5, 7 och 9.
          </note>
          <note type="speaker">
            Anf. 95 ROSSANA DINAMARCA (V):
          </note>
          <note>
            Herr talman! Vi har haft en särskild debatt om PISA-undersökningen,
            och vi hade också en hearing om den i veckan. Man kan säga att
            det är en fråga som är väl debatterad. Mycket har redan sagts,
            och mycket kommer säkert att upprepas.
          </note>
          <note>
            Jag ska börja med att yrka bifall till reservationerna 11 och
            13.
          </note>
          <note>
            Resultaten pekar nedåt och har gjort det under ganska lång tid.
            Det finns, såvitt vi kan se, ingenting som tyder på att den utvecklingen
            håller på att vända.
          </note>
          <note>
            Då säger man från de borgerliga partierna att det tar tid för
            reformer att sätta sig och ge resultat. Det kan man ha respekt
            för. Problemet är att de lösningar och de reformer som regeringen
            har presenterat och genomfört har inget stöd för att vara det
            som är lösningen på de problem som vi ser i svensk skola.
          </note>
          <note>
            Forskningen visar att innan den här regeringen tillträdde och
            under den tid som regeringen har varit verksam är det de tre stora
            skolreformerna, framför allt det fria skolvalet men även de fristående
            skolornas etablering och kommunaliseringen, som har spelat roll
            för att vi har minskad likvärdighet, ökad segregation och därmed
            ett stort kunskapstapp.
          </note>
          <note>
            Det som regeringen har svarat med är betyg, nationella prov och
            inspektion.
          </note>
          <note>
            I veckan presenterades en undersökning i DN som visar att dessa
            saker inte har något stöd bland svenska folket. Det har inte heller
            något stöd i svensk forskning.
          </note>
          <note>
            Det som däremot har stöd är att man till exempel tar tag i det
            fria skolvalet, att man gör klasserna mindre och att det blir
            fler lärare. Det är någonting som Vänsterpartiet har valt att
            lyssna på. Vi satsar på 6 000 fler lärare. På det sättet kan lärarna
            också ge sin tid till var och en av eleverna för att möta deras
            behov.
          </note>
          <note>
            Det är inte rimligt med den arbetssituation som lärarna har i
            dag. Nu har regeringen presenterat hur man ska minska de administrativa
            uppgifterna. Men regeringen har också ökat de administrativa uppgifterna
            genom att det ska vara fler och tidigare nationella prov. De nationella
            proven har dessutom inte den effekt som man önskar.
          </note>
          <note>
            Det finns andra saker som är viktiga att göra. Vi vet att av
            de elever som inte når målen i årskurs 9 är det många som inte
            har varit så lång tid i Sverige. Det är inte rimligt att man inte
            ska kunna tillgodogöra sig kunskaper bara på grund av att man
            har varit kort tid i Sverige. Därför menar vi att det är oerhört
            viktigt att satsa på modersmålsundervisningen, men även att eleverna
            får ämnesundervisning på sitt modersmål. Det är någonting som
            har visat sig ge goda resultat men som ges i alldeles för liten
            utsträckning.
          </note>
          <note>
            En annan sak som jag skulle vilja lyfta fram är avgiftsfriheten
            i skolan. Det är en fråga som lätt kan viftas bort, och det görs
            av personer som har det ganska gott ställt och som inte tycker
            att det är så farligt om man ska betala 20 eller 50 kronor till
            en utflykt. Men för vissa människor har det stor betydelse. Vi
            ser hur barnfattigdomen har växt. Det är väldigt många barn som
            lever med en skam och som blir sjuka när det är utflykt, som glömmer
            bort att ta med sig sin matsäck till utflykten och som sitter
            vid sidan av rinken därför att de inte har skridskor. Det är inte
            okej. Alla barn ska kunna känna sig delaktiga i skolan. Därför
            är det oerhört viktigt att vi faktiskt står fast vid att skolan
            ska vara helt avgiftsfri. Det är beklämmande att den här regeringen
            inte har brytt sig om det utan ändå har öppnat upp för att man
            ska kunna ge frivilliga bidrag eller att skolan ska kunna ta in
            mindre summor. Den där lilla summan kan vara enorm för vissa familjer.
          </note>
          <note>
            För att eleverna ska kunna ges goda förutsättningar i skolan
            krävs det att vi också har ett fritidshem som är värt namnet.
            Storleken på barngrupperna på fritidshemmen har ökat dramatiskt
            varje år under drygt 20 års tid. Vi har sett hur barngruppernas
            storlek har ökat i förskolan och i skolan, men det är inte i närheten
            av den takt som ökningen har skett på fritidshemmen. Det är dags
            att göra någonting åt det.
          </note>
          <note>
            Vi har skrivit en reservation om att det ska finnas en typ av
            rekommendationer som Skolverket hade för förskolan. Nu har man
            tyvärr tagit bort den därför att man inte anser att det håller.
            Barngrupperna är ändå större än de 15 barn som rekommenderades.
          </note>
          <note>
            Vi menar att det inte är att ta bort rekommendationer som är
            det viktiga – om de rekommendationer som gäller inte hålls är
            det lagstiftning man måste gå till. Man måste sätta ett maxtak
            för grupperna i både förskolan och fritidshemmen, och där har
            Vänsterpartiet tagit tydlig ställning för att vi ska ha max 20
            barn och minst 2 personal.
          </note>
          <note type="speaker">
            Anf. 96 TOMAS TOBÉ (M):
          </note>
          <note>
            Herr talman! Jag vill börja med att yrka bifall till förslaget
            i betänkandet.
          </note>
          <note>
            Nya Moderaterna och Alliansen prioriterar svensk skola. Klarar
            vi inte skolan står vi oss inte i den internationella konkurrensen
            om jobben, och klarar vi inte skolan håller inte samhället ihop.
            Det kanske allra viktigaste är: Klarar vi inte skolan ger vi inte
            varje barn en bra start i livet.
          </note>
          <note>
            För oss i Alliansen är skolan så viktig att vi har drivit igenom
            stora förändringar trots hård motvind. Förändringarna har varit
            nödvändiga för att återupprätta kunskapsskolan, och vi kan nu
            glädjande konstatera att den svenska skoldebatten i dag i huvudsak
            handlar om hur vi ska få mer kunskap i skolan. Det är alldeles
            utmärkt. Vi i Alliansen vill betona att vi tänker vara tålmodiga
            men att vi också är beredda att göra mer. Svensk skola är nämligen
            i ett mycket allvarligt läge där vi ska välja väg: Ska vi fortsätta
            ha fokus på kunskap, eller ska vi ha mindre av det?
          </note>
          <note>
            Herr talman! I början av veckan aktualiserades de allvarliga
            PISA-resultaten återigen, när OECD presenterade sin första fördjupade
            studie om Sverige. Vi i utbildningsutskottet har haft en bred
            och öppen utfrågning om resultaten. Slutsatserna visar i stort
            att de senaste årens skolreformer har varit riktiga men att vi
            har en lång väg kvar att vandra. Det finns inte heller några snabba
            resultat.
          </note>
          <note>
            När Andreas Schleicher från OECD fick en rak fråga från mig om
            vad Sverige måste göra för att vända de negativa resultaten gav
            han tre tydliga rekommendationer.
          </note>
          <note>
            För det första: Lärare behöver karriärmöjligheter och högre lön.
          </note>
          <note>
            För det andra: Det behövs kompetensutveckling för lärare, och
            deras insatser behöver utvärderas.
          </note>
          <note>
            För det tredje: Attityden till utbildning måste förändras. Vi
            behöver ha högre förväntningar på alla elever, och vi behöver
            generellt i samhället ha högre förväntningar på skolan.
          </note>
          <note>
            Herr talman! Jag tror att detta är mycket viktiga rekommendationer
            för alla partier i denna kammare att lyssna in. Under de senaste
            åren har regeringen genomfört en stor omläggning av utbildningspolitiken,
            med en ny skollag och nya läroplaner – allt i syfte att få ett
            tydligare kunskapsinnehåll. Vi har i dag mer av uppföljning med
            nationella prov och tidigare betyg – allt för att vi ska försöka
            hitta eleverna mycket tidigare och kunna gå in med det stöd som
            krävs. Det handlar om att vända den utveckling vi ser i skolan
            i dag, där det är i årskurs 9 allra flest elever får tillgång
            till särskilt stöd. Det borde vara precis tvärtom.
          </note>
          <note>
            Vidare har Alliansen tagit ansvar för att vi nu har karriärtjänster
            för lärare. I år inrättas hela 15 000 tjänster. Jag säger det
            en gång till: 15 000 tjänster. På tre år innebär detta att var
            sjätte lärare kommer att ha möjlighet att ha en karriärtjänst.
            Vi tycker nämligen att det är en god idé att skickliga pedagoger
            har bra betalt. Vi tror att det är bra att få fram mer av skolutveckling
            på de svenska skolorna. Vi tycker att det är en bra idé att en
            förstelärare får 5 000 kronor mer i månaden och en lektor 10 000
            kronor mer i månaden.
          </note>
          <note>
            Vi har också valt att satsa på fortbildning för lärare. I två
            steg har ett lärarlyft skett, och vi är nu tydliga med att mer
            kommer att behöva tillföras för att vi ska ge lärare de verktyg
            som behövs för att vi ska vända utvecklingen i klassrummen.
          </note>
          <note>
            Alliansen har dessutom nyligen givit tre besked. För det första
            vill vi gå vidare med en tioårig grundskola med skolstart från
            sex års ålder. För det andra vill vi ha förlängd skolplikt med
            ytterligare ett år för de elever som saknar behörighet till gymnasiet.
            För det tredje vill vi ha obligatorisk sommarskola. Vi tror att
            detta är tre nya åtgärder som är viktiga för den svenska grundskolan,
            men i grunden handlar det såklart om att vi nu gemensamt måste
            lyfta attityden: Vi måste ha höga förväntningar på alla elever,
            och vi måste få mer av föräldraengagemang och mer av stöd till
            elever. Det måste också bli ordentligt med tid mellan lärare och
            elev.
          </note>
          <note>
            Det här låter rätt, och det låter kanske till och med lätt. Det
            är dock oerhört svårt. Det är nämligen en stor utmaning, som vi
            delar med många andra länder. Vi ser tyvärr att även länder vi
            ofta tittar på, till exempel Finland, brottas med en attitydförändring
            kring svensk skola. Det är någonting jag tror att vi behöver fokusera
            mer på om vi menar allvar med att lyfta skolan.
          </note>
          <note>
            Jag tycker att det är viktigt att svensk skola genomsyras av
            några fundamentala värden. Det handlar om att alla elever ska
            bli sedda, att alla elever ska få tillräckligt med tid och att
            alla lärare ska mötas av respekt för sitt yrke. Det är också min
            bestämda uppfattning att skolan skulle må bra av mer politisk
            samsyn.
          </note>
          <note>
            Visst är det väl som så att Alliansen har inlett en förändring
            av skolan som Socialdemokraterna har röstat nej till, och Miljöpartiet
            och Vänsterpartiet har en helt annan syn på kunskap. Samtidigt
            tycker jag, herr talman, att det kan vara på sin plats att vara
            ärlig och säga som det är. Om jag ska tro på vad Socialdemokraterna
            säger innebär det nämligen att man nu är för de skolreformer som
            är på plats. När det gäller de förslag Alliansen vill lägga fram
            framöver och de förslag Socialdemokraterna talar om framöver verkar
            vi även där i grunden göra samma analys.
          </note>
          <note>
            Jag tror att detta är något bra, och jag tycker att det är dags
            att vi är ärliga i den svenska skoldebatten: Vi har i dag större
            samsyn kring kunskapsskolan, och det tycker jag är mycket viktigt.
          </note>
          <note>
            Det finns dock, såklart, en konflikt i den svenska skoldebatten.
            Men den handlar inte längre så mycket om skolförslagen utan om
            hur man vill finansiera sina förslag och med vem man vill genomföra
            politiken. Låt mig då börja med finansieringen. Nya Moderaternas
            och Alliansens besked till väljarna är tydligt: Vår politik går
            ihop krona för krona. Vi prioriterar skolan, och det utrymme som
            kommer att finnas under de kommande åren ska främst gå till utbildning.
          </note>
          <note>
            Socialdemokraterna verkar dock ha en helt annan idé och även
            en egen matematik när de räknar. De verkar nämligen anse att samma
            krona kan användas om och om igen. Under hösten fick vi besked
            om miljardlöften från Socialdemokraterna på flera olika områden,
            men nu står vi här i februari månad och kan konstatera att vi
            har ett ekande gap på mer än 10 miljarder i den socialdemokratiska
            budgeten. Hittills har inte Ibrahim Baylan eller Stefan Löfven
            en enda gång redovisat vad i budgeten det är som ska bort.
          </note>
          <note>
            Dessutom lade Socialdemokraterna, som enda parti i riksdagen,
            fram en ettårig budget. Detta är mycket anmärkningsvärt. Alla
            andra partier i denna kammare inser att svensk skola behöver långsiktiga
            besked. Då duger det inte att lägga fram en budget som saknar
            över tio miljarder i finansiering och dessutom inte ger några
            besked inför framtiden.
          </note>
          <note>
            Det finns som sagt också en annan fråga att ställa sig, herr
            talman. Även om Alliansen och Socialdemokraterna har stor samsyn
            kring vilka skolförslag som vore bäst att satsa på handlar det
            nämligen om med vem man vill genomföra politiken. Frågan är då:
            Vad är det för politik väljarna skulle få om Socialdemokraterna,
            Vänsterpartiet och Miljöpartiet fick väljarnas förtroende i höst?
          </note>
          <note>
            Man skulle kunna fundera på hur det fungerar i praktiken. Låt
            oss då titta på de två rödgröna skyltfönstren Malmö och Göteborg.
          </note>
          <note>
            Herr talman! I Malmö och Göteborg råder det i dag skolkris. Här
            talas det om platsbrist, resursbrist och brist på ledarskap att
            stödja skolorna. Jämför vi exempelvis med en annan stor stad,
            till och med den största, Stockholm, som är alliansstyrd, visar
            det sig dessutom att man lägger mindre pengar per elev i Göteborg
            och Malmö än vad man gör i Stockholm. Det vill säga fina ord och
            stora löften. I praktiken blir det mindre pengar till skolan och
            sämre kunskapsresultat.
          </note>
          <note>
            En sak är dock väldigt tydlig, om vi nu tittar framåt, och det
            är att vi nu kommer att ha en stor debatt och en viktig valrörelse
            där väljarna ska få besked. Nu är det tid att visa hur man på
            riktigt vill finansiera sina skolsatsningar.
          </note>
          <note>
            I Alliansen förbereder vi oss. Vi lägger fram våra förslag om
            hur vi ska finansiera våra skolsatsningar. Och jag kan notera
            att Stefan Löfven för ett antal veckor sedan gav sitt besked.
            Nu ska bidragssystemen byggas ut i mångmiljardklassen.
          </note>
          <note>
            Den fråga som då ställs, om nu den stora satsningen är på höjda
            bidrag, är vad som då händer med skolsatsningarna. När det blir
            stora satsningar på bidrag som slår undan jobben, hur kommer man
            då att kunna finansiera sina förslag?
          </note>
          <note>
            Och hur är det med den gemensamma politiken? Kommer vi att få
            se några gemensamma besked för svensk skola från Socialdemokraterna,
            Vänsterpartiet och Miljöpartiet?
          </note>
          <note>
            Det här är frågor som jag tycker är hängande i luften. Det vore
            väl utmärkt om vi kunde använda denna debatt till att reda ut
            detta. Vi har nu haft ett antal debatter där vi har fördjupat
            oss i PISA och redogjort för vad de olika partierna vill. Men
            nu är det dags, och låt mig därför vara lite övertydlig så att
            ingen missar detta. Jag har tre tydliga frågor, och jag vill rikta
            dem till före detta skolminister Ibrahim Baylan.
          </note>
          <note>
            För det första: Ni vill ha mer skatt på arbete för att höja bidragen.
            Hur kan det höja resultaten i svensk skola?
          </note>
          <note>
            För det andra: Ni vill höja bidragen för att minska drivkrafterna
            till arbete och därmed ge mindre resurser till skolan. Hur kan
            det höja resultaten i svensk skola?
          </note>
          <note>
            För det tredje: Ni väljer att inte förbereda er gemensamt med
            något annat parti, vilket betyder att det råder stor osäkerhet
            om vilken skolpolitik som faktiskt ska gälla. Vad händer med Vänsterpartiets
            krav på att ta bort betygen och se till att man inte får göra
            läxor utanför skolan? Vad händer med den kunskapssyn som Miljöpartiet
            ger uttryck för? Vad är era gemensamma besked, och hur kan de
            i sådana fall höja resultaten i svensk skola?
          </note>
          <note>
            Vi i Alliansen kommer att ta vårt ansvar. Vi förbereder oss gemensamt
            i gemensamma arbetsgrupper. Vi kommer att presentera en gemensam
            politik, finansierad krona för krona, för vi tycker att svensk
            skola är värd ordentliga besked.
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            7 § Beslut om ärenden som slutdebatterats den 5 februari
          </note>
          <note>
            Punkt 2
          </note>
          <note>
            Punkt 4
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 4
          </note>
          <note>
            Punkt 8
          </note>
          <note>
            Punkt 9
          </note>
          <note>
            Övriga punkter
          </note>
          <note>
            Punkt 5
          </note>
          <note>
            Punkt 9
          </note>
          <note>
            Punkt 16
          </note>
          <note>
            Punkt 17
          </note>
          <note>
            Övriga punkter
          </note>
          <note>
            8 § Beslut om ärenden som slutdebatterats den 19 februari
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 8
          </note>
          <note>
            Punkt 11
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 4
          </note>
          <note>
            Övriga punkter
          </note>
          <note>
            9 § Beslut om ärende som slutdebatterats vid dagens sammanträde
          </note>
          <note>
            Punkt 6
          </note>
          <note>
            Punkt 8
          </note>
          <note>
            Punkt 10
          </note>
          <note>
            Punkt 11
          </note>
          <note>
            Punkt 17
          </note>
          <note>
            Punkt 20
          </note>
          <note>
            Punkt 31
          </note>
          <note>
            Punkt 33
          </note>
          <note>
            Punkt 49
          </note>
          <note>
            Övriga punkter
          </note>
          <note>
            10 § (forts. från 6 §) Grundskolan (forts. UbU10)
          </note>
          <note type="speaker">
            Anf. 97 JABAR AMIN (MP) replik:
          </note>
          <note>
            Herr talman! Jag begärde ordet eftersom Tomas Tobé sade i sin
            inledning att Moderaterna har prioriterat och prioriterar skolan.
            Jag undrade om det var ett skämt eller om det var på allvar. I
            dag har jag nämligen bett riksdagens utredningstjänst kolla vilka
            skattesänkningar ni har gjort sedan ni kom till makten för att
            jämföra det med hur mycket ni har valt att satsa på skolan. Eftersom
            lärarkåren är en av de viktigaste aktörerna i skolan har jag valt
            att jämföra med dem.
          </note>
          <note>
            År 2007 genomförde ni skattesänkningar som motsvarade 35 miljarder.
          </note>
          <note>
            År 2008 var det 10 miljarder.
          </note>
          <note>
            Varken 2007 eller 2008 lade ni en enda krona på lärarnas löneutveckling.
          </note>
          <note>
            År 2009 var det skattesänkningar för 19 miljarder. Ni lade 0
            kronor på lärarna.
          </note>
          <note>
            År 2010 var det skattesänkningar för 14 miljarder. Ni lade 0
            kronor på lärarna.
          </note>
          <note>
            År 2011 var det skattesänkningar för 2 ½ miljard. Ni lade 0 kronor
            på lärarna.
          </note>
          <note>
            År 2012 var det skattesänkningar för en halv miljard. Ni lade
            0 kronor på lärarna.
          </note>
          <note>
            År 2013 var det skattesänkningar för 9 miljarder. Då kom karriärreformen
            med 187 miljoner till lärarna.
          </note>
          <note>
            Ni väntar alltså 2007, 2008, 2009, 2010, 2011 och 2012. Först
            efter sex år kommer ni med karriärreformen. Ska man kalla detta
            för satsningar på skolan när ni samtidigt satsar 200 miljarder
            på skattesänkningar?
          </note>
          <note type="speaker">
            Anf. 98 TOMAS TOBÉ (M) replik:
          </note>
          <note>
            Herr talman! Lyckligtvis behöver jag inte fråga riksdagens utredningstjänst
            hur mycket Miljöpartiet har valt att satsa på lärarna. Det kan
            jag sammanfatta i exakt 0 kronor.
          </note>
          <note>
            Alliansen konstaterade att de skickliga pedagogerna inte har
            fått tillräckligt mycket. Vi tyckte att staten behövde kliva in
            för att säkerställa att de skickligaste pedagogerna skulle få
            mer i lön. Vi är stolta över att ha infört det. Att Miljöpartiet
            nu vill tillföra mer är alldeles utmärkt. Men låt oss konstatera
            att utan Alliansen, utan att vi hade tagit ansvar för ekonomin
            och fått fler i arbete, hade det inte heller blivit några satsningar
            på de svenska lärarna. Det tycker jag är bra.
          </note>
          <note>
            Jag kan konstatera att vi lägger 7 miljarder mer från staten
            på utbildningsutskottets beredningsområde. Vi har fler behöriga
            lärare per elev. Jag tycker att det är bra. Om Jabar Amin och
            Miljöpartiet nu är så oerhört kritiska till att lärare exempelvis
            har fått jobbskatteavdrag, varför säger ni då ja till det? Det
            är ju hyckleri. Stå inte här och kritisera en politik som ni sedan
            i er budget är för!
          </note>
          <note>
            Låt oss tala om resurser till svensk skola. Där ni har makten
            i dag, Jabar Amin, där ni kan avgöra vilken skolpolitik vi ska
            ha – i Malmö och Göteborg – varför blir det mindre pengar till
            skolan? Varför blir det sämre skolresultat?
          </note>
          <note type="speaker">
            Anf. 99 JABAR AMIN (MP) replik:
          </note>
          <note>
            Herr talman! Det är regeringen och allianspartierna som ska stå
            till svars, Tomas Tobé. Ni har enligt riksdagens utredningstjänst
            sänkt skatterna med över 100 miljarder. De första sju åren gick
            inte en enda krona till lärarlönerna. När jag frågade din statsminister
            om det svarade han att det inte är statens ansvar utan det är
            arbetsmarknadens parters ansvar. Men när trycket sedan blir för
            hårt är det plötsligt statens ansvar. Det är karriärreformen med
            begränsande medel.
          </note>
          <note>
            Vi satsar visst på lärarnas löneutveckling. Här i kammaren har
            vi flera år i rad krävt att staten ska bidra till lärarnas löneutveckling.
            Under de första sex sju åren sänkte ni skatterna med över 100
            miljarder, men inte en enda krona gick till lärarnas löneutveckling.
            Frågan kvarstår: Är det inte dags att erkänna att det var ett
            misstag att inte satsa på lärarna, eftersom lärarna är den viktigaste
            faktorn för att svensk skola ska kunna utvecklas?
          </note>
          <note type="speaker">
            Anf. 100 TOMAS TOBÉ (M) replik:
          </note>
          <note>
            Herr talman! Vi är helt överens om att lärarna är centrala för
            arbetet med att höja de svenska skolresultaten. Det är därför
            Alliansen har infört karriärtjänster. Låt mig gärna betona att
            jag fortfarande tycker att också huvudmännen måste ta sitt ansvar
            för lärarlönerna. Det är en avgörande fråga. OECD pekar ut de
            svenska lärarlönerna. Jabar Amin borde välkomna att regeringen
            satsar på det området.
          </note>
          <note>
            Det blir, herr talman, lite svårt att hänga med här. Det låter
            som om Miljöpartiet är emot jobbskatteavdrag, men ändå är de för
            det. Det går inte ihop. Vi är beredda att ta ansvar, lyssna, justera
            reformer, ibland också lägga fram förslag för att finansiera de
            satsningar vi vill göra i svensk skola. I kommuner där Miljöpartiet
            sitter och styr blir det mindre pengar och sämre elevresultat.
            Jag tror att jag har förstått varför. När man tittar på vad de
            rödgröna partierna brinner allra mest för, även på nationell nivå,
            ser man att det är höjda bidrag. Om man satsar på bidragen, stryper
            jobben, blir det inte några pengar till skolan.
          </note>
          <note type="speaker">
            Anf. 101 ROSSANA DINAMARCA (V) replik:
          </note>
          <note>
            Herr talman! Det som hänt i svensk skola under den borgerliga
            regeringens tid är att alltmer av ansvaret för lärandet hamnat
            på eleven själv och på hemmet. Det är hemma man ska fixa skolan
            genom att de som kan köpa privatundervisning kanske kan få en
            bra utbildning för sina barn. Jag kan gå i god för att varken
            S, V eller MP vill ha en sådan skola. Vi kommer inte att acceptera
            att en sådan skola får fortsätta att drivas.
          </note>
          <note>
            Tomas Tobé säger i sin senaste replik att vi står för någon sorts
            bidragslinje. Men det är ni, Tomas Tobé, som har sänkt skatterna
            med 130 miljarder. Det är klart att de pengarna försvinner från
            något annat område. Nu föreslår Anders Borg att man ska ta av
            studenterna och lägga på skolan. Varför är det inte de som ni
            gynnat mest, de välavlönade männen, de som fått den största delen
            av era skattesänkningar, som ska betala? Varför är det studenterna,
            investeringen i framtiden, som ska betala för skolan?
          </note>
          <note>
            Det är ni som har prioriterat på ett märkligt sätt, Tomas Tobé.
            Det är ni som är ansvariga för kunskapstappet i svensk skola i
            dag.
          </note>
          <note type="speaker">
            Anf. 102 TOMAS TOBÉ (M) replik:
          </note>
          <note>
            Herr talman! Äntligen, skulle jag vilja utropa. Äntligen börjar
            vi få lite gemensamma besked från Socialdemokraterna, Vänsterpartiet
            och Miljöpartiet. Det är bra att Vänsterpartiet nu börjar ge besked
            om vilka krav de kommer att ställa för att ingå i en S-ledd regering.
          </note>
          <note>
            I sak är det så att vi har sänkt skatten. Till exempel får en
            lärare ca 2 000 kronor mer i månaden. Jag tycker att det är bra
            att man får behålla mer av lönen. Vi har sett till att fler arbetar.
            Det är över 200 000 fler som arbetar. Skatteintäkterna har sammantaget
            blivit större. Det har inneburit att vi haft råd att investera
            i svensk skola. Det är så det hänger ihop. Håller man inte ordning
            på ekonomin, ser man inte till att jobben blir fler, ja då blir
            det heller inte några satsningar på svensk skola.
          </note>
          <note>
            Jag tror inte att någon i utbildningsutskottet sitter där med
            affärsidén att ge mindre pengar till skolan. Men vi måste förstå
            att vi behöver ha en politik som håller ihop för att även ha råd
            att investera.
          </note>
          <note>
            Rossana Dinamarca och Vänsterpartiet säger att man nu måste ha
            hjälp hemifrån för att lyckas i den svenska skolan. Jag kan konstatera
            att den nuvarande regeringen har tagit ansvar och ökat undervisningstiden
            i skolan, och vi är beredda att öka den ytterligare. Jag tror
            dessutom mer på de lärare i svenska skolor som arbetar hårt och
            gör sitt bästa för att fler elever ska lära sig mer. Det är viktigt.
          </note>
          <note>
            Det vore intressant om Rossana Dinamarca kunde fortsätta att
            ge besked. Vilka besked har Vänsterpartiet att ge när det till
            exempel gäller friskolorna? Vilka krav ställer ni för att ingå
            i en regering när det gäller regelverket för landets friskolor?
          </note>
          <note type="speaker">
            Anf. 103 ROSSANA DINAMARCA (V) replik:
          </note>
          <note>
            Herr talman! De största skattesänkningarna, Tomas Tobé, har sådana
            som du och jag fått, och de som tjänar mer än vi. Det är vi som
            har gynnats av er politik. Du säger att lärarna har fått sänkt
            skatt. Ja, det stämmer, men läraren har också fått en något jävligare
            situation i sitt arbete vågar jag påstå. Läraren har fått större
            klasser, mindre tid att ägna åt sin undervisning, åt förberedelserna
            inför sin undervisning, åt efterarbetet av sin undervisning. Det
            är vad som skett med Moderaternas politik.
          </note>
          <note>
            Vi har nu ett gäng som är trötta på era skattesänkningar. Läraren
            som lämnar sitt barn på förskolan är trött på att se att det blivit
            fler barn i förskolegruppen, att barnen inte blir sedda där. Hon
            eller han är trött på att inte ha tid att se sina egna elever.
            De är trötta på skattesänkningar, Tomas Tobé. De vill ha fler
            kolleger, mindre klasser, tid för sina elever, tid att kunna uppfylla
            det som kanske kändes som ett kall när de började på skolan, att
            ge varje elev en bra utbildning och se till att varje elev når
            kunskapsmålen. Det är den skolan jag kommer att verka för.
          </note>
          <note type="speaker">
            Anf. 104 TOMAS TOBÉ (M) replik:
          </note>
          <note>
            Herr talman! Rossana Dinamarca kritiserar de jobbskatteavdrag
            som har införts. Jag vill poängtera att det är avdrag som i sin
            fördelningspolitik framför allt går till låg- och medelinkomsttagare,
            det vill säga till många av de yrkesgrupper som tar ett stort
            ansvar i svensk skola. Jag är stolt över att de får behålla mer
            av lönen. Det har varit viktigt. Det har varit viktigt också för
            att ekonomin ska fortsätta att växa, för att vi ska få fler jobb
            och kunna fortsätta att satsa på svensk skola.
          </note>
          <note>
            Vi har ett begränsat reformutrymme framöver. Vi ser inga stora
            möjligheter att ge nya löften, till exempel att sänka skatten
            på arbete eller på företagande. Så är det. Nu behöver varje reform
            som görs finansieras krona för krona. Då säger vi att vi är beredda
            att fortsätta att satsa på jobben, inte på bidragen. Det är så
            vi ser till att vi får mer investeringar i svensk skola.
          </note>
          <note>
            Det finns mer att göra när det gäller lärarna. Det handlar om
            mindre pappersarbete, mer tid att förbereda lektionerna, bättre
            möjligheter att se eleverna mycket tidigare. Men Rossana Dinamarca
            verkar inte se det som skett i den svenska skolan, de förslag
            som är på gång. Vi lägger nu fram förslag för att minska administrationen.
            Vi har sett till att det är fler behöriga lärare. Vi säger att
            vi nog behöver investera i fler speciallärare framöver. Inga av
            beskeden från de rödgröna partierna är trovärdiga, eftersom ni
            prioriterar bidragen före skolan. Det är så konflikten ser ut.
            Det är det man framför allt vill satsa sina resurser på.
          </note>
          <note>
            Herr talman! Nu har inte Rossana Dinamarca möjlighet att replikera,
            men jag förstår varför man inte vågar komma med några fler gemensamma
            krav eller gemensamma löften. Det blir så mycket konflikt i det
            här gänget, och mer röra är inte vad svensk skola behöver. Vi
            behöver snarare mer ordning och reda.
          </note>
          <note type="speaker">
            Anf. 105 IBRAHIM BAYLAN (S) replik:
          </note>
          <note>
            Herr talman! Vi har ett allvarligt läge i svensk skola. Regeringen
            hade goda föresatser 2006, till och med löften från Alliansens
            skolparti, Folkpartiet, om att vända utvecklingen inom fyra år,
            men dessa har inte riktigt infriats. Tvärtom har vi en väldigt
            negativ utveckling i svensk skola.
          </note>
          <note>
            Nu har vi en diskussion och en debatt om svensk grundskola. Vad
            gör då det största regeringspartiet? Tomas Tobé har som dess företrädare
            fått med sig några hållpunkter från partikansliet. Den första
            är att oavsett vad Socialdemokraterna säger hävda att det finns
            en samsyn. Den andra är att säga bidrag så ofta man kan, fast
            det egentligen inte har så mycket med skoldebatten att göra över
            huvud taget. Den tredje är att hela tiden kräva de rödgröna partierna
            på besked och leka blockpolitik, vad det nu har med skoldebatten
            att göra.
          </note>
          <note>
            Men, Tomas Tobé, en spade blir inte en katt bara därför att du
            kallar den en katt tio gånger. En spade förblir en spade. Bara
            för att du säger att vi har samsyn betyder det inte att det är
            så. Och när vi nu ändå pratar om spadar är det väl inte så mycket
            bevänt med samsynen inom den borgerliga alliansen heller. I dagens
            Svenska Dagbladet säger en centerpartistisk riksdagsledamot så
            här om Moderaternas politik: Det Moderaterna gör kan inte ses
            som något annat än en ren provokation gentemot de tre mindre allianspartierna.
            Det är att köra in spaden i ögat på oss. Det är starka ord.
          </note>
          <note>
            Tomas Tobé! Varför har ni slutat se utmaningarna i skolan? Varför
            ägnade du hela ditt anförande åt att spela ett politiskt spel?
          </note>
          <note type="speaker">
            Anf. 106 TOMAS TOBÉ (M) replik:
          </note>
          <note>
            Herr talman! Det är modigt av Ibrahim Baylan att vara bekymrad
            över samarbetet mellan de fyra allianspartierna. Vi fortsätter
            att ge gemensamma besked. Vi förbereder oss nu noggrant i gemensamma
            arbetsgrupper. Vi går ut med besked, till och med om hur vi vill
            finansiera den framtida investering i utbildning som vi vill göra.
          </note>
          <note>
            Socialdemokraterna, Vänsterpartiet och Miljöpartiet har den motsatta
            idén: Dölj vad som väntar! Berätta det inte för en enda väljare!
            Om någon frågar där vi styr i dag och har makten, säg inte ett
            ord om varför det ser ut som det gör!
          </note>
          <note>
            Jag tror att väljarna är smartare än så. De kommer att se igenom
            detta. Jag tror nämligen att alla är rätt överens om att skolan
            är så pass viktig att man inte kan slarva med den. Skolan vill
            ha ordentliga besked. Vi ger besked om att vi är beredda att fortsätta
            investera i svensk skola och ha fokus på mer kunskap.
          </note>
          <note>
            Herr talman! Jag tror att det är en god idé att ibland säga precis
            som det är. Vi ser att Socialdemokraterna har närmat sig Alliansen.
            Jag tycker att detta är positivt. Sedan förstår jag att Socialdemokraterna
            inte vill att det ska vara tydligt att vi är överens, men det
            är bara att läsa igenom era förslag. Läs igenom vad ni lägger
            fram för förslag och vad vi lägger fram för förslag! Titta på
            de skolreformer vi har genomfört och vilka besked Socialdemokraterna
            ger!
          </note>
          <note>
            Låt oss då tala om det som skiljer oss åt! Ni vill satsa på stora
            bidragsökningar. Vi tycker att man ska prioritera jobben. Här
            har vi en skillnad i syn på hur man ska finansiera framtida investeringar
            i svensk skola. Varför vill Ibrahim Baylan inte tala om det som
            är konflikten i svensk politik, även om det handlar om finansieringen
            av den svenska skolan?
          </note>
          <note type="speaker">
            Anf. 107 IBRAHIM BAYLAN (S) replik:
          </note>
          <note>
            Herr talman! Jag förstår naturligtvis varför Tomas Tobé inte
            vill prata om utmaningarna i skolan. Det är lite tragiskt. År
            2006 vann man valet på att påpeka att det fanns stora utmaningar,
            mycket riktigt dessutom. Det var alldeles för hög arbetslöshet
            och alldeles för låga skolresultat. Åtta år senare har arbetslösheten
            ökat ännu mer och skolresultaten sjunkit ännu mer. Men Tomas Tobé
            vill absolut inte diskutera detta. Han har från partikansliet
            blivit tillsagd att prata bidrag och blockpolitik och att så fort
            Socialdemokraterna lägger fram konstruktiva förslag för att förbättra
            skolan säga att vi har samsyn.
          </note>
          <note>
            Det handlar inte bara om vad man säger, Tomas Tobé, utan också
            om vad man gör. Så sent som i december hade du och Moderaterna
            möjlighet att välja i den här kammaren mellan att fortsätta kämpa
            för ännu en skattesänkning för de mest välbeställda i vårt samhälle
            och att prioritera investeringar för mindre klasser de första
            åren i grundskolan. När du tryckte på de knappar som avgör vilka
            beslut som tas i Sveriges riksdag sade du ja till ytterligare
            en skattesänkning och nej till mindre klasser. Så stor var den
            samsynen.
          </note>
          <note>
            Herr talman! En tredjedel av pojkarna kan inte läsa i nionde
            årskursen i vårt land i dag, i alla fall inte tillräckligt för
            att kunna ta till sig de kunskaper som skolan ska ge. Jag tror
            att de allra flesta dessutom förstår hur svårt livet blir i vårt
            kunskapssamhälle om man inte kan läsa. Detta borde skoldebatten
            handla om, och detta kommer Socialdemokraterna att fortsätta lägga
            fram förslag för att bekämpa. Vi satsar på mindre klasser, investeringar
            för lärarna och strukturerad hjälp och stöd för de elever som
            har störst behov. Vi kommer att fortsätta att driva den här politiken
            oavsett hur många gånger en trött och uppgiven borgerlig ministär
            upprepar att vi är överens. Vi blir inte överens förrän vi gör
            saker som forskningen visar kommer att hjälpa upp skolresultaten.
            Det räcker inte att säga saker, Tomas Tobé. Det handlar om att
            göra saker.
          </note>
          <note type="speaker">
            Anf. 108 TOMAS TOBÉ (M) replik:
          </note>
          <note>
            Herr talman! Det är oerhört viktigt att också göra saker och
            ta ansvar. Det är därför Alliansen har valt att satsa mer på den
            svenska skolan än vad Ibrahim Baylan gjorde som skolminister.
            Det är därför vi har sett till att det nu finns fortbildning för
            lärare och infört karriärtjänster. När vi tittar framåt ser vi
            att det kan vara som så att vi behöver mindre klasser. Det kan
            också vara som så att det på en del platser finns en utmaning
            i de lägre åldrarna. Vi tror generellt att vi behöver mer av tidigt
            stöd, mer av undervisningstid och fortsatta satsningar på lärarna.
          </note>
          <note>
            Men allt detta tycker ju även du, Ibrahim Baylan. Det är det
            här som blir så oerhört intressant. Du vill till och med förneka
            att vi är överens när vi är det. Kan du inte vara ärlig och säga
            precis som det är? Då blir konfliktlinjen: Med vem vill du genomföra
            din politik, och hur ska den finansieras? Vi i Alliansen förbereder
            oss gemensamt för att ge tydliga besked. Vi är dessutom tydliga
            med att utbildning för oss är den viktigaste prioriteringen framåt.
          </note>
          <note>
            Jag konstaterar att de rödgröna partierna inte vill förbereda
            sig gemensamt, men att Socialdemokraterna har givit ett besked
            om att man vill göra en stor bidragssatsning. Det är väl rimligt
            att vi då ställer frågan: Hur mycket av de skolsatsningar ni talar
            om kommer detta att tränga undan? Vi kommer att fortsätta att
            ställa de frågorna. Jag tror att väljarna vill ha besked. Alla
            vi är engagerade i att få en bra skola. Konflikten handlar om
            hur man finansierar det och med vem man genomför det.
          </note>
          <note>
            Alliansen tänker ta ansvar för att fortsätta att stärka kunskapsskolan.
            Vi välkomnar att Socialdemokraterna nu delar många av våra skolförslag.
            Ni får också gärna redovisa hur ni vill finansiera dem.
          </note>
          <note type="speaker">
            Anf. 109 ROGER HADDAD (FP):
          </note>
          <note>
            Herr talman! Folkpartiet och regeringen har efter decennier av
            sjunkande skolresultat påbörjat en omfattande omläggning av skolpolitiken.
            Trots alla utspel och stundtals tuffa ord i kammaren finns det
            egentligen inget alternativ till Folkpartiets och alliansregeringens
            skolpolitik.
          </note>
          <note>
            Ibrahim Baylan från Socialdemokraterna är provocerad av de sjunkande
            skolresultaten. Min fråga är då: Varför dröjde det till den 3
            december 2013 innan Ibrahim Baylan provocerades av de sjunkande
            skolresultaten? De hade sjunkit i 15–20 år. Men det är bättre
            att provoceras och reagera på de sjunkande skolresultaten nu än
            aldrig.
          </note>
          <note>
            Herr talman! Den stora skillnaden förblir synen på skolans uppdrag.
            Vi förordar kunskap, lärarkompetens, ordning och arbetsro. Mot
            detta står en kravlös politik som under flera år lett till elever
            utan behörighet till gymnasiet, avhopp och ungdomsarbetslöshet,
            lärare som anställs utan behörighet och obefintliga karriärvägar
            för Sveriges lärare.
          </note>
          <note>
            Till detta vill vi från Folkpartiet nämna de negativa effekter
            vi kan se efter kommunaliseringen av skolan. Flera faktorer har
            bidragit till den situation vi kan se i många kommuner. Lärare
            och rektorer hinner inte med sitt huvuduppdrag. Aldrig har det
            efterfrågats så många nationella initiativ och reformer som det
            kommer fram nu, inte bara från lärarfacken utan även från socialdemokrater
            och miljöpartister. Kanske är det ett tecken, ett första steg,
            till att gå fram och förstatliga skolan.
          </note>
          <note>
            Grundskolebetänkandet omfattar den största skolformen. Nästan
            900 000 elever vistas dagligen tillsammans med sina lärare på
            sin arbetsplats. Vilka beslut vi väljer att fatta här har avgörande
            betydelse för deras framtid. Skolans kvalitet måste höjas. Det
            handlar inte om enkla lösningar, som vi hör om ibland i debatten,
            som mer pengar eller mindre klasser. Miljöpartiet och Socialdemokraterna
            högprioriterar mindre klasser. Men det tog hela sju minuter innan
            Ibrahim Baylan använde orden mindre klasser. Han har säkert tagit
            intryck av PISA-rapporten och utredaren som besökte utskottet
            i tisdags.
          </note>
          <note>
            Folkpartiet välkomnar OECD:s rapport. Den är ett stöd för våra
            reformer. Det är också den McKinsey-rapport som kom 2007 och som
            slog fast att det absolut viktigaste är kompetensen hos lärarna
            i skolan. Miljöpartiet verkar ha följande princip: PISA-rapporten
            är bra när deras egna åsikter bekräftas, och då använder de sig
            gärna av PISA. Men varför kritiserar de då så hårt våra förslag
            för att komma åt problem med kunskapsutveckling, skolk och låga
            lärarlöner? OECD slår ju fast att det är särskilt på dessa områden
            som vi har förbättringspotential i Sverige.
          </note>
          <note>
            Herr talman! Därför har vi trots politiskt motstånd från S, V
            och MP infört skriftliga omdömen och till och med läsa-räkna-skriva-garantin,
            som förutsätter kunskapskontroller för att kunna sätta in rätt
            stöd tidigt. Det är vi som har infört karriärtjänster, ny lärarutbildning
            och högre kunskapskrav. Det nämndes tidigare att det enligt OECD
            är helt centralt att ha höga förväntningar på eleverna. Stärker
            man kunskapskraven och skärper betygskriterierna har man också
            högre förväntningar på eleverna.
          </note>
          <note>
            Prestationerna i grundskolan är avgörande för resultaten i gymnasieskolan.
            Utan tillräckliga förkunskaper kommer fler att tvingas läsa om
            eller riskerar att hoppa av gymnasieskolan. För att lyfta fram
            några frågor i betänkandet, som vi trots allt debatterar, ligger
            fokus på utbildningens innehåll och vikten av basfärdigheter.
          </note>
          <note>
            Folkpartiets och regeringens politik har sedan 2007 prioriterat
            detta i form av nationella satsningar med en ny skollag, nya kursplaner
            och inte minst genom att säkra ämnesbehörigheten i undervisningen.
            Det var Socialdemokraterna som avskaffade speciallärarna, och
            det är vår regering som har återinfört speciallärarna.
          </note>
          <note>
            Vi har också satsat 900 miljoner kronor på läsa-räkna-skriva-garantin.
            Miljöpartiet påstår att vi inte har levererat det vallöftet. Folkpartiet
            lade fram en motion 2005 om en läsa-räkna-skriva-garanti. Dåvarande
            majoritet i utbildningsutskottet yrkade avslag på den motionen.
            Det finns noll trovärdighet i det ni i Miljöpartiet står och säger
            här.
          </note>
          <note>
            OECD talar också om vikten av att satsa på de ämnen, läsningen
            och matematikämnet, där vi har haft sjunkande resultat åtminstone
            sedan början av 2000-talet. Därför är det på sin plats att plats
            att satsa 650 miljoner kronor på Matematiklyftet. Jabar Amin nämner
            inte ens de 650 miljonerna. De har inte gått till lärarlöner.
            Men det är lärarna som är mottagare av satsningen. I december
            presenterades satsningen på Läslyftet med 300 miljoner. Det är
            en direkt åtgärd som grundas på vad tidigare skolverksrapporter
            och sedermera även PISA-rapporten har visat.
          </note>
          <note>
            Vi vill ta ytterligare steg, som kollegerna har nämnt i utskottet,
            med att utöka skolplikten och reformera skolan. Det är trots allt
            15–25 procent som lämnar grundskolan utan behörighet. De ska erbjudas
            ett extra år i grundskolan för att bli behöriga till gymnasiet.
          </note>
          <note>
            Inget politiskt parti på den sidan har visat vad man tycker om
            det förslaget. Det är väldigt intressant. Jag råkar komma från
            Västerås, där Socialdemokraterna tog bort alla intagningskrav
            till gymnasieskolan när grundkravet var svenska, matematik och
            engelska. Man kunde ha noll poäng och komma in på gymnasiet.
          </note>
          <note>
            Herr talman! Det är vi som satsar på skolan. Det är vi som höjer
            lärarnas löner. Jabar Amin har totalt glömt bort att vi har en
            kommunal skola och en kommunal huvudman. Det är de som är ytterst
            ansvariga för lärarnas och rektorernas villkor. Vill ni gå med
            oss och förstatliga skolan, så säg det i dag.
          </note>
          <note>
            Anf. 110 ULRIKA CARLSSON i Skövde (C):
          </note>
          <note>
            Herr talman! Vågorna har gått höga både här i kammaren i dag
            och över huvud taget i den skolpolitiska debatten här i Sverige.
            Det finns en risk för att de svarta rubrikerna och problembeskrivningen
            på något sätt får bli sanningen för var skolan befinner sig. Det
            är helt felaktigt.
          </note>
          <note>
            Trots svikande resultat i PISA-undersökningen är det ett antal
            skolor som presterar bra. Det blir därför en jättekonstig debatt
            där allting dras över en kam, och det svartmålas som att det vore
            förödande på olika sätt.
          </note>
          <note>
            Det är klart att vi är bekymrade över sjunkande resultat. Inte
            minst PISA var ännu en väckarklocka på olika sätt i debatten.
            Slutsatserna både efter den och efter den utredning som lämnades
            i förra veckan som handlade om reformen med kommunaliseringen
            som genomförds för lite drygt 20 år sedan visar på vad som vore
            oerhört avgörande för att vända utvecklingen. Man slår fast att
            lärarna är skolans viktigaste resurs och att skolpolitikens främsta
            uppgift är att ge lärarna bästa tänkbara förutsättningar att bedriva
            undervisning.
          </note>
          <note>
            Vad har då Centerpartiet och alliansregeringen gjort under alla
            dessa år, frågar vän av ordning? Jo, ett stort antal reformer
            som börjar ge resultat framför allt i de lägre åldrarna. Nya läroplaner
            och en ny lärarutbildning är oerhört centralt. Men det handlar
            också om vardagen varje dag i varje enskilt klassrum i alla skolor.
          </note>
          <note>
            Det har slagits fast att variationen mellan klasserna är större
            än både variationen mellan skolor och variationen mellan kommuner
            när det gäller resultatet. Det handlar alltså också om lärarna.
            Därför har det skett en stor satsning på ny lärarutbildning med
            ett antal miljarder kronor i lärarfortbildning från nationell
            nivå sedan 2007. Det första lärarlyftet omfattade 3,6 miljarder
            kronor under den första mandatperioden. Det har varit oerhört
            viktiga satsningar på lärarna.
          </note>
          <note>
            När det gäller elevernas resultat i läsförståelse och matematik
            finns Läslyftet och Matematiklyftet med ett antal hundra miljoner
            kronor för att vända utvecklingen. Alliansregeringen satsar på
            skolan. Sverige ska vara ett land med höga målsättningar och en
            kunskapsnation värd namnet.
          </note>
          <note>
            Vi har stor nytta av människors innovativa förmågor. Det gäller
            inte minst alla som har kommit från andra länder och som på olika
            sätt bidrar till att lyfta vårt land.
          </note>
          <note>
            År 2009 antogs en strategi för entreprenörskap. Det är väldigt
            spännande att vara ute på olika skolor och följa arbetet med entreprenöriellt
            lärande, om det så handlar om UF på gymnasieskolor eller om det
            handlar om NTA-lådor i naturvetenskaplig undervisning i olika
            delar av grundskolan. Vi behöver en skola med både kunskap och
            kreativitet.
          </note>
          <note>
            För ett år sedan anordnade Centerpartiet ett seminarium i förstakammarsalen.
            Då var det en av föredragshållarna som sade: Ju mer kunskap man
            har, desto mer kreativ kan man vara. Det handlar om att stärka
            elevers alla förmågor. Det är viktigt att satsa på riktigt duktiga
            lärare.
          </note>
          <note>
            Herr talman! Mindre klasser har förts fram som en viktig åtgärd.
            Om man frågar vem som helst om vad som är viktigt i skolan tror
            man att det viktiga är mindre klasser. Det var precis det som
            stod i tidningen häromdagen. Man trodde att det var den absolut
            viktigaste åtgärden för bättre resultat.
          </note>
          <note>
            Andreas Schleicher, som var med på utskottets utfrågning i tisdags,
            fick vid ett par tillfällen den frågan, och han svarade: Om det
            finns resurser att satsa, gör det på lärares kompetens! Hur många
            gånger ska det behöva sägas? Om man har resurser att satsa utöver
            det som man redan har gjort, satsa på lärares kompetens. Det är
            ett antal gånger mer effektivt än att satsa på mindre klasser.
          </note>
          <note>
            För oss i Centerpartiet är det viktigt att satsa på lärares kompetens
            för hur man på ett framgångsrikt sätt använder moderna lärverktyg
            och modern teknik i undervisningen för att öka både lärandet och
            motivationen. Vi skulle vilja se ett digitalt lärarlyft under
            kommande mandatperiod.
          </note>
          <note>
            En annan fråga som togs upp vid utfrågningen i tisdags handlar
            om att styra resurser till de elever som behöver dem allra mest.
            Det är på gång att införa en sådan lagändring, och det är en viktig
            del.
          </note>
          <note>
            I tisdags – ursäkta att jag uppehåller mig vid det, men jag tycker
            att det var en väldigt bra utfrågning som utskottet anordnade
            – nämndes också en annan synpunkt, att i många av de framgångsrika
            utbildningsländerna arbetar de duktigaste lärarna med de elever
            som är de största utmaningarna. Mr Schleicher hade noterat att
            det verkade vara på ett lite annat sätt i Sverige. Här jobbade
            de duktigaste lärarna med redan ganska duktiga elever. Det handlar
            också om lärarresurserna. Det är så lätt att man bara pratar om
            pengar.
          </note>
          <note>
            Återigen vill jag instämma i det som mina allianskamrater tidigare
            sade, att det är lätt att säga alla dessa saker. Men det är inte
            så lätt att genomföra dem i verksamheten. Här krävs det satsningar
            på ett ordentligt ledarskap, och då är rektorsutbildningen och
            rektorslyftet viktiga delar.
          </note>
          <note>
            Resursfördelning handlar om pengar, men minst lika mycket om
            kompetens. Vad hjälper det med små grupper om man inte har duktiga
            lärare? Här vill jag ställa en fråga till Ibrahim Baylan. Han
            hävdade i sitt anförande att små grupper har störst effekt på
            resultaten, enligt forskningen. Jag skulle gärna få en redogörelse
            för den forskningen och för vad man grundar de olika delarna på.
          </note>
          <note>
            Från Socialdemokraternas sida har man sagt att det finns mycket
            resurser i den svenska skolan. Då är det centralt att man vet
            vad man gör med de resurser som man har och på vilket sätt som
            man ska få mesta möjliga utdelning av dem. Visst finns det en
            samsyn om att det handlar om lärares kompetens, inte minst när
            det gäller behovet av specialpedagoger. Speciallärarutbildningen
            är en del som alliansregeringen har återställt.
          </note>
          <note>
            I betänkandet behandlas en motion om tioårig grundskola. Men
            det har också kommit ett förslag från de fyra allianspartierna
            om att man ska satsa på tioårig grundskola. Förskoleklassen skulle
            vara det första året, där förskolepedagogiken med lärande, lek
            och kreativitet – bara en liten passning till gårdagens debatt
            – är bärande inslag.
          </note>
          <note>
            En annan viktig del i de yngsta åldrarna är fritidsverksamheten.
            Det är klart att man behöver ha en helhetssyn på lärande. Men
            man ska också, som vi i Centerpartiet har lyft fram, kunna använda
            den nya tekniken för att öka kvaliteten och ibland överbrygga
            stora geografiska avstånd.
          </note>
          <note>
            Vänsterpartiet har lämnat ett förslag som går ut på att det man
            behöver jobba med är tre stora reformer, nämligen förstatligande,
            att förbjuda friskolor och att ta bort valfriheten.
          </note>
          <note>
            Från Miljöpartiet säger man att vi inte har satsat på lärarna.
            Det är en så stor felaktighet att vi kunde ha en egen debatt om
            på vilket sätt vi satsar på lärarna. Det är jätteviktigt. Jobbskatteavdraget
            har också lyfts fram som en del.
          </note>
          <note>
            För alliansregeringen och för Centerpartiet är det oerhört viktigt
            att vi har en skola som främjar både kunskap och kreativitet,
            och vi är på rätt väg. Jag ska gärna vara med och göra vad jag
            kan för att öka den positiva utvecklingen i rätt riktning.
          </note>
          <note>
            Då säger Socialdemokraterna: Byt politik. Men de har inte kommit
            med ett enda förslag till någon annan politik, utan det har handlat
            om ännu mer resurser, vilket är mycket förvånande.
          </note>
          <note>
            Jag tror på allianspartiernas utbildningspolitik också inför
            nästa mandatperiod. Jag yrkar bifall till förslagen i betänkandet.
          </note>
          <note type="speaker">
            Anf. 111 ANNIKA ECLUND (KD):
          </note>
          <note>
            Herr talman! Vi debatterar i dag betänkandet om grundskolan –
            en fråga som engagerar alla och envar, inte minst i dessa dagar
            efter det att de senaste PISA-resultaten har presenterats.
          </note>
          <note>
            Alla har vi gått i skolan, och på något sätt är vi personligt
            berörda av skolfrågan genom hela livet.
          </note>
          <note>
            Oron över de sjunkande skolresultaten delar vi alla gemensamt,
            och det måste vara ett mål att också lösa denna utmaning gemensamt.
          </note>
          <note>
            En skola i toppklass är en förutsättning för att Sverige som
            nation ska stå sig väl även i framtiden i en alltmer globaliserad
            värld. För att nå dit måste vi återupprätta en utbildningstradition
            som bygger på tillit och förtroende mellan politiker, elever,
            lärare och föräldrar.
          </note>
          <note>
            Det är angeläget att de förändringar som i framtiden föreslås
            för skolan är långsiktigt riktiga, att eftersträva stabilitet,
            kontinuitet och arbetsro för skolan. Det är inte ändamålsenligt
            om skolans grundläggande förutsättningar kastas om varje gång
            som majoriteten skiftar i Sveriges riksdag eller i kommunfullmäktige.
          </note>
          <note>
            Jag vill i mitt anförande peka på tio utmaningar som jag ser
            för svensk skola. Jag väljer att kalla det utmaningar i stället
            för problem, för jag vill gärna att vi ändrar vårt sätt att beskriva
            svensk skola.
          </note>
          <note>
            Den första utmaningen är naturligtvis att läraryrkets status
            måste höjas.
          </note>
          <note>
            Vi vet att skickliga lärare är den viktigaste faktorn för att
            eleverna ska lyckas. Fler av våra duktiga studenter måste börja
            se läraryrket som något attraktivt och inte som något som man
            blir om man inte kommer in någon annanstans. För att detta ska
            ske krävs flera åtgärder. Det gäller att rensa och avlasta från
            det som inte är lärarens arbetsuppgifter och från administration,
            att betala skickliga lärare bättre, att ge lärare tillbaka den
            frihet och tillit som lärarna behöver för att utöva sitt yrke
            och att erbjuda kvalitativ forskningsanknuten fortbildning.
          </note>
          <note>
            Den andra utmaningen är att lärare ska få vara lärare och inte
            reduceras till handledare.
          </note>
          <note>
            En av de viktigaste slutsatserna efter analysen av PISA är att
            elever har lämnats alldeles för mycket åt sitt eget lärande. Lärarledd
            undervisning med tydliga kunskapsmål och kontinuerlig uppföljning
            måste bli en självklarhet och är det som huvuddelen av lärarens
            arbetstid ska ägnas åt. Jag vill här citera Maria Ludvigssons
            ledare i Svenska Dagbladet från den 9 januari i år:
          </note>
          <note>
            Om ingen kunskap blir viktigare än någon annan blir det snart
            omöjligt att fastställa vad elever i grundskolan absolut bör lära
            sig och få med sig ut i livet och när varken kunskap eller läraren
            är auktoritet i klassrummet, kommer något annat att ta plats,
            inte sällan är det de mest högljudda eleverna som tar över och
            styr såväl värderingar som övriga elever.
          </note>
          <note>
            Den tredje utmaningen som jag vill peka på är att det behövs
            tidigt stöd för barn med särskilda behov av personal eller lärare
            med rätt kompetens.
          </note>
          <note>
            Många elever behöver hjälp och stöd av speciallärare, och klasslärare
            behöver handledning av specialpedagoger. En av de viktigaste saker
            vi lärde oss när utbildningsutskottet var i Finland var just värdet
            av att sätta in stöd tidigt och att det inte är något konstigt
            eller stigmatiserande att behöva det. Alla kan till och från behöva
            få hjälp av en speciallärare.
          </note>
          <note>
            Problemet i svensk skola är att eleverna med de största behoven
            i många fall inte får hjälp av lärare med rätt kompetens. Vi kristdemokrater
            har här ett förslag på ett speciallärarlyft för att fylla de platser
            som finns på speciallärarprogrammet så att elever med de största
            behoven får undervisas av dem med den rätta kompetensen för de
            speciella behov som kan finnas.
          </note>
          <note>
            Den fjärde utmaningen är pojkars skolresultat.
          </note>
          <note>
            Det är oroväckande att se den stora skillnaden vad gäller flickors
            och pojkars skolresultat och att glappet bara ökar. Vi ser också
            i dag att de flesta högskole- och universitetsplatser redan upptas
            av flickor. Detta kommer i förlängningen att leda till en segregerad
            arbetsmarknad.
          </note>
          <note>
            Den största skillnaden ser vi när vi analyserar resultaten i
            läsförståelse. I förbifarten nämner Skolverket pojkars datoranvändning
            som en orsak. Här tycker jag att det finns anledning att djupdyka
            lite. Vi som har både söner och döttrar ser den här skillnaden.
            Pojkar slukas upp av dataspel på ett helt annat sätt än flickor
            gör – även om det naturligtvis finns undantag. En del pojkar använder
            all sin vakna tid framför datorn. Jag tycker att det behövs forskning
            kring vad det är som fångar upp pojkars uppmärksamhet i spelen
            och om man i så fall skulle kunna lära av det inom pedagogiken
            och hur pojkar lär. Jag tror inte att vi från politiskt håll kan
            minska tiden som man spenderar vid datorn, för det är föräldrarnas
            ansvar, men jag efterlyser forskning om pojkars fascination för
            dataspel.
          </note>
          <note>
            Den femte utmaningen är att läsförståelsen sjunker hos både pojkar
            och flickor.
          </note>
          <note>
            Att kunna läsa är grundförutsättningen för all annan inlärning
            i alla skolans ämnen. Om vi ska välja var vi ska sätta in mer
            tid och resurser måste det vara mer lärarledd undervisning med
            fokus på läsning och läsförståelse. Att erövra språket är en fråga
            om att kunna delta i samhället, alltså en fråga om demokrati.
          </note>
          <note>
            Den sjätte utmaningen är det pedagogiska ledarskapet.
          </note>
          <note>
            Det märks när man kommer in på en skola om det finns ett gott
            ledarskap och om personalen mår bra och strävar åt samma håll.
            När vi intervjuar skolledare har de ett önskemål gemensamt, och
            det är att få mer tid för det pedagogiska ledarskapet. Möjligheterna
            bör därför öka för rektor att delegera HR-uppgifter, juridik och
            administration på fler funktioner för att på det sättet poängtera
            det pedagogiska huvudansvar som rektor har.
          </note>
          <note>
            Den sjunde utmaningen är ungas psykiska ohälsa.
          </note>
          <note>
            Att ungas psykiska ohälsa ökar är oroväckande. Alliansregeringen
            har gjort satsningar på elevhälsan, men mer behöver göras. Ofta
            lämnas skolor och lärare ensamma att hantera sociala och psykiatriska
            problem. Vi kristdemokrater föreslår därför en elevhälsogaranti,
            så att elever i behov av att träffa kurator, skolsköterska eller
            elevhälsoteam ska kunna få kontakt inom ett dygn.
          </note>
          <note>
            Den åttonde utmaningen är attityden till kunskap och utbildning.
          </note>
          <note>
            Ett av de resultat vi har tagit del av efter PISA är att attityden
            till kunskap och utbildning skiljer sig så mycket mellan de länder
            som klarar sig bäst och de länder som halkar efter. Och hur ändrar
            man attityder? De fem länder som har försämrats mest i den senaste
            PISA-undersökningen är alla välmående länder – länder där utbildning
            inte spelar lika stor roll som i länder där en god utbildning
            är enda vägen ur en situation till ett yrke och ett bättre liv.
            I länder som ligger i topp i mätningen har utbildning högsta prioritet
            i familjer, hos både föräldrar och barn.
          </note>
          <note>
            För att ändra attityden till skolarbete krävs att vi talar om
            skolan på ett annat sätt. Om vi blir fler som visar att skolan
            är viktig kommer fler elever att nå goda resultat, och det vilar
            på vuxenvärldens axlar, såväl politikers som föräldrars och opinionsbildares
            axlar.
          </note>
          <note>
            Den nionde utmaningen är skolans huvudmannaskap.
          </note>
          <note>
            En risk är att beslut om skolfrågor läggs på fel nivå. En central
            idé i kristdemokratin är att beslut ska läggas på den mest ändamålsenliga
            nivån. Därför behöver det föras en diskussion om ansvarsfördelning
            och vilken roll politiken ska ha. Vår utgångspunkt är att undervisningen
            ska bygga på vetenskap och beprövad erfarenhet, inte politiska
            modenycker. Därför behöver lärarnas kompetens och roll stärkas
            och politikens gränser noga bevakas. Detta för oss in på skolans
            huvudmannaskap.
          </note>
          <note>
            Kommunaliseringen av skolan, som genomfördes av S och V på 1990-talet,
            borde inte ha genomförts. Den har bidragit till de kvalitetsproblem
            som i dag präglar skolan. För att skapa en mer likvärdig skola
            krävs ett ökat statligt ansvar. Hur detta ska se ut saknar jag
            en debatt om. Ordet återförstatligande tycks räcka som svar på
            alla skolans problem. Att gå tillbaka till något som har varit
            tror inte jag är vägen framåt, utan vi måste fördjupa diskussionen
            kring vad vi menar med ett ökat statligt ansvar.
          </note>
          <note>
            Den tionde utmaningen är att vi endast utbildar för arbetslivet.
          </note>
          <note>
            Förberedelse för yrkeslivet är viktigt, men skolan kan inte enbart
            ta sikte på detta. Det är svårt att veta vilka kunskaper som behövs
            på framtidens arbetsmarknad. Skolan bör satsa på det tidlösa och
            inte kortsiktigt haka på flyktiga trender. Skolan har också ett
            bildningsuppdrag. Skolan behöver återupprättas som en kunskapsinstitution
            som förvaltar och förmedlar en bildningstradition. Skolan ska
            bygga på, och förmedla vidare, de värden som är centrala för ett
            gott liv och ett gott samhälle. Den ska utbilda inte bara individer
            som ska kunna få ett jobb utan också medborgare som kan vara med
            och ta ansvar för samhällets gemensamma angelägenheter och förvalta
            centrala värden och kulturarv. Att bilda för livet, inte bara
            för arbetslivet, är en av skolans huvuduppgifter.
          </note>
          <note>
            Herr talman! Inom en inte alltför avlägsen framtid hoppas jag
            att jag har blivit välsignad med några barnbarn. Jag hoppas att
            jag kan följa dem till en skola där lärarna tycker att det är
            roligt att gå till jobbet, att lärarna känner att de har världens
            viktigaste jobb och får lön därefter, att rektor har tid att leda
            verksamheten i samklang med sin personal och att de elever som
            behöver extra stöd och hjälp ska få det tidigt och av rätt utbildad
            personal. Vidare önskar jag att läsning, som ligger till grund
            för all annan inlärning, prioriteras högt, att läraren har en
            central roll i klassrummet, att eleverna vet vad som förväntas
            av dem och slutligen att både elever och föräldrar känner ansvar
            för att skolan är viktig och att det krävs insatser från alla
            parter.
          </note>
          <note>
            Jag yrkar bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            11 § Bordläggning
          </note>
          <note>
            Följande dokument anmäldes och bordlades:
          </note>
          <note>
            12 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 20 februari
          </note>
          <note>
            Leif Pettersson
          </note>
          <note>
            Leif Pettersson
          </note>
          <note>
            Leif Pettersson
          </note>
          <note>
            Isak From
          </note>
          <note>
            Ann-Christin Ahlberg
          </note>
          <note>
            Hillevi Larsson
          </note>
          <note>
            Eva Sonidsson
          </note>
          <note>
            13 § Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 20 februari
          </note>
          <note>
            Ann-Kristine Johansson
          </note>
          <note>
            Sven-Erik Bucht
          </note>
          <note>
            14 § Kammaren åtskildes kl. 17.27.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
