<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--65</head>
          <docDate when="2013-02-05">2013-02-05</docDate>
        </div>
      </front>
      <body>
        <div>
          <note n="98c6ebf1">
            ﻿
          </note>
          <note n="78d4b87e">
            Riksdagens protokoll
          </note>
          <note n="94c109ba">
            2013/14:65
          </note>
          <note type="date" n="40420e5e">
            Onsdagen den 5 februari
          </note>
          <note n="7714d534">
            Kl. 09:00 - 20:00
          </note>
          <note n="aae03395">
            1 § Justering av protokoll
          </note>
          <note n="5d3e87a3">
            Protokollet för den 30 januari justerades.
          </note>
          <note n="7638b53a">
            2 § Ansökan om fortsatt ledighet
          </note>
          <note n="3cdb1c0f">
            Förste vice talmannen meddelade att Josefin Brink (V) ansökt
            om fortsatt ledighet under tiden den 6 februari–19 mars.
          </note>
          <note n="55b1a5de">
            Kammaren biföll denna ansökan.
          </note>
          <note n="63ff2d81">
            Förste vice talmannen anmälde att Ali Esbati (V) skulle fortsätta
            att tjänstgöra som ersättare för Josefin Brink.
          </note>
          <note n="1c808993">
            Förste vice talmannen meddelade att Eliza Roszkowska Öberg (M)
            ansökt om fortsatt ledighet under tiden den 1 mars–10 april.
          </note>
          <note n="55b1a5de">
            Kammaren biföll denna ansökan.
          </note>
          <note n="556199ad">
            Förste vice talmannen anmälde att Nils Oskar Nilsson (M) skulle
            tjänstgöra som ersättare för Eliza Roszkowska Öberg.
          </note>
          <note n="e25dbfec">
            3 § Anmälan om kompletteringsval
          </note>
          <note n="d7955904">
            Förste vice talmannen meddelade
          </note>
          <note n="de325b91">
            att Vänsterpartiets riksdagsgrupp på grund av uppkommen vakans
            anmält Ali Esbati som suppleant i arbetsmarknadsutskottet under
            Josefin Brinks fortsatta ledighet samt
          </note>
          <note n="3e5aa365">
            att Moderata samlingspartiets riksdagsgrupp på grund av uppkommen
            vakans anmält Nils Oskar Nilsson som suppleant i trafikutskottet
            under Eliza Roszkowska Öbergs fortsatta ledighet.
          </note>
          <note n="d933d9ad">
            Förste vice talmannen förklarade vald under tiden den 6 februari–19
            mars till
          </note>
          <note n="aec4321c">
            suppleant i arbetsmarknadsutskottet
          </note>
          <note n="fe23484d">
            Förste vice talmannen förklarade vald under tiden den 1 mars–10
            april till
          </note>
          <note n="8c6f5801">
            suppleant i trafikutskottet
          </note>
          <note n="16ea35e9">
            4 § Meddelande om ändring i kammarens sammanträdesplan
          </note>
          <note n="59f37fe2">
            Förste vice talmannen meddelade att återrapportering tisdagen
            den 18 februari kl. 13.00 skulle utgå.
          </note>
          <note n="e5df0acb">
            5 § Meddelande om utrikespolitisk debatt
          </note>
          <note n="7e8b8c9d">
            Förste vice talmannen meddelade att utrikespolitisk debatt skulle
            äga rum onsdagen den 19 februari kl. 9.00 .
          </note>
          <note n="1a69d012">
            6 § Anmälan om fördröjda svar på interpellationer
          </note>
          <note n="6fc24289">
            Följande skrivelser hade kommit in:
          </note>
          <note n="74b06ebb">
            Interpellation 2013/14:238
          </note>
          <note n="289f343d">
            Interpellation 2013/14:238 Arbetsvillkor inom flygtrafiken
          </note>
          <note n="4f0a5c61">
            Statsrådet Elisabeth Svantesson besvarar interpellationen fredagen
            den 28 februari.
          </note>
          <note n="54440be5">
            Skälet till dröjsmålet är att frågan kräver ytterligare utredning.
          </note>
          <note n="680cca28">
            Monica Rodrigo
          </note>
          <note n="1d18f94b">
            Interpellation 2013/14:264
          </note>
          <note n="f0634bb7">
            Interpellation 2013/14:264 Krav vid offentlig upphandling
          </note>
          <note n="7e21dab4">
            Interpellationen kommer att besvaras den 25 februari 2014.
          </note>
          <note n="835acfa8">
            Skälet till dröjsmålet är redan inbokade engagemang.
          </note>
          <note n="ac4adf6f">
            Marianne Jenryd
          </note>
          <note n="5d0e107e">
            7 § Ärenden för hänvisning till utskott
          </note>
          <note n="12b109f7">
            Följande dokument hänvisades till utskott:
          </note>
          <note n="e3f449e5">
            den 28 mars
          </note>
          <note n="078565d9">
            8 § Kommissionens arbetsprogram 2014
          </note>
          <note type="speaker" n="c345bd3c">
            Anf. 1 BODIL CEBALLOS (MP):
          </note>
          <u who="unknown" xml:id="i-d738f5c8341b2e79-0" n="faebd430">
            <seg n="945484ad">
              Fru talman! Med tanke på den korruptionsrapport som kom häromdagen
              borde kanske debatten handla om nya ärenden för kommissionen att
              ägna sig åt under året. Korruptionen är verkligen något som vi
              alla borde lägga ännu mer kraft på att bekämpa och inte minst
              många av de andra länderna. Men det är inte det jag tänker tala
              om i dag. Jag tänker tala om något helt annat.
            </seg>
            <seg n="169d3f5f">
              EU-ländernas gemensamma värdegrund bygger på mänskliga rättigheter,
              demokrati och rättsstatens principer. Tyvärr sätts ofta värdegrunden
              på undantag på grund av andra kortsiktiga intressen. Miljöpartiet
              anser att värnandet av mänskliga fri- och rättigheter måste få
              en väsentligt starkare ställning än i dag i EU och också genomsyra
              kommissionens arbetsprogram.
            </seg>
            <seg n="0229cedf">
              Ett av fokusområdena i kommissionens arbetsprogram för 2014 är
              området rättsliga frågor och säkerhet, det vill säga det område
              som bland annat handlar om hur mänskliga fri- och rättigheter
              i allmänhet, och Europakonventionen om skydd för de grundläggande
              mänskliga fri- och rättigheterna i synnerhet, tillämpas inom unionens
              institutioner och medlemsländer vid genomförandet av redan beslutade
              åtgärder.
            </seg>
            <seg n="bfe517ed">
              Under det svenska ordförandeskapet år 2009 antogs det så kallade
              Helsingforssprogrammet. Miljöpartiet befarade då en tuffare asylpolitik
              och en alltför långtgående övervakning av medborgarna. Helsingforssprogrammet
              avslutas vid utgången av 2014, och det är dags för ett nytt program
              och nya prioriteringar. Miljöpartiet menar att det är viktigt
              att arbetet med den nuvarande strategin för området frihet, säkerhet
              och rättvisa följs upp och utvärderas på ett sätt som inkluderar
              såväl medlemsstater och icke-statliga organisationer som medborgare
              i medlemsstaterna.
            </seg>
            <seg n="909922ef">
              Lärdomar av hur vidtagna åtgärder fungerat måste dras, särskilt
              i frågor som rör effekter för utövande och skydd av mänskliga
              fri- och rättigheter. Mer av samma medicin är inte lösningen om
              man ser att den hittills inte fått effekt eller då den effekt
              som nåtts innebär att biverkningarna är större än effekten.
            </seg>
            <seg n="0f977bb3">
              Den 4 december 2013 presenterade arbetsgruppen för Medelhavsområdet
              sina förslag. Det var uppenbart för oss att de inte heller lärt
              sig något av den senaste tragedin utanför den italienska ön Lampedusa
              där över 350 migranter drunknade i oktober 2013. Det var en i
              raden av de många drunkningstragedier vi sett på Medelhavet och
              längs den västafrikanska kusten de senaste åren som tidigare knappt
              blev notiser i tidningarna.
            </seg>
            <seg n="0781d132">
              I Medelhavsområdet behöver vi stärkta möjligheter att rädda migranter
              i sjönöd. Vi behöver också ett stärkt arbete för att förebygga
              den ofrivilliga migrationen, som det handlar om i de allra flesta
              fall. Det handlar om åtgärder mot klimatpåverkan, åtgärder för
              att minska fattigdom, åtgärder för att förebygga eller lösa konflikter
              och åtgärder för att minska förtryck och förföljelse. Jag känner
              mig övertygad om att de som riskerar livet för att komma till
              Europa, i vetskap om att risken är stor att de stoppas och skickas
              tillbaka om de lyckas ta sig fram, inte gör det för att de tycker
              att det är roligt. De gör det eftersom det inte finns några andra
              alternativ.
            </seg>
            <seg n="5a60006b">
              Men i stället för att föreslå konkreta åtgärder för att förbättra
              EU:s möjligheter att rädda människor i nöd eller förebygga den
              ofrivilliga migrationen fokuserar kommissionen som vanligt på
              gränskontroller. Den föreslår till och med att militära styrkor
              ska kunna involveras för att försvara EU:s gränser mot migranter.
              Det är något jag innerligt hoppas att vi aldrig sänder svensk
              trupp att göra eller att EU:s battlegroups får sådana uppdrag
              i brist på annat att göra. De är ju sysslolösa, som vi alla vet.
              Arbetsprogrammet borde i stället för att föreslå militär inblandning
              innehålla förslag på ett förändrat mandat till Frontex med inriktning
              på livräddning och respekt för mänskliga rättigheter.
            </seg>
            <seg n="bcccda5b">
              Kommissionen har också föreslagit att EU ska samarbeta med nordafrikanska
              stater om gränsbevakning. Under förevändningen att det handlar
              om att förhindra trafficking försöker de förskjuta EU:s externa
              gränser till den afrikanska nordkusten. Om EU verkligen skulle
              vilja förhindra människosmuggling och trafficking borde kommissionen
              i stället föreslå säkra och lagliga vägar för att ta sig in i
              unionen både för att arbeta och för att söka asyl. Människor ska
              kunna ta färjan i stället för smuggelbåten.
            </seg>
            <seg n="1c25198c">
              I det sammanhanget är det förvisso positivt att kommissionen
              föreslagit en utredning om användandet av humanitära visum, men
              fokus ligger på gränskontroller och att länderna i vårt närområde
              ska delta i denna inhumana hantering av människor på flykt.
            </seg>
            <seg n="5cdf056a">
              Vi menar att det behövs en kombination av åtgärder där humanitära
              visum är en del. Det borde också vara möjligt att söka asyl på
              EU-beskickningar i länder utanför EU. Gemensamma vidarebosättningsprogram
              inom EU skulle också kunna förändra mycket. Det är i dag bara
              ett fåtal av EU:s medlemsstater som tar emot kvotflyktingar, och
              Sverige är en av dem. Om alla tog emot lika många kvotflyktingar
              som Sverige skulle många flyktingläger kunna stängas.
            </seg>
            <seg n="73cff200">
              Vi vill exportera Sveriges modell för arbetskraftsinvandring,
              det vill säga att inte bara högkvalificerad arbetskraft är välkommen
              som med EU:s blåkort utan alla med ett jobberbjudande i Sverige
              med lika bra villkor som andra här i landet. Om fler EU-länder
              öppnade för arbetskraftsinvandring med vita jobb skulle det vara
              ytterligare en laglig väg för migranter.
            </seg>
            <seg n="2536661b">
              Vi menar också att transportörsansvaret bör avskaffas så att
              inte flygbolag, båtbolag eller båtägare straffas om de har med
              sig personer som inte har rätt papper. Och Dublin III bör ändras
              så att den asylsökande själv kan välja vilket land asylansökan
              ska lämnas in i.
            </seg>
            <seg n="9607f112">
              Genom fler lagliga vägar till EU lever vi upp till internationella
              regelverk och till EU:s gemensamma värdegrund, och inte minst
              förhindrar vi att fler människor drunknar i Medelhavet på sin
              flykt till Europa, förutom att vi kommer åt den stora, lukrativa
              och svarta ekonomi som handeln med desperata människor innebär.
              Den illegala vapenhandeln, narkotikahandeln, människohandeln och
              handeln med utrotningshotade djur är en oerhört stor svart ekonomi.
              De borde också vara prioriterade frågor, men de är tydligen inte
              lika prioriterade som att försvara oss mot människor som försöker
              ta sin tillflykt till Europa.
            </seg>
            <seg n="98fbdbe8">
              Fru talman! Inom ramen för det program som kommer efter Helsingforssprogrammet
              vill vi att särskilt fokus ska läggas på reformering av återvändandedirektivet
              och skyddsgrundsdirektivet. Inom återvändandedirektivet vill vi
              att kraven för att hålla människor i förvar ska skärpas så att
              användandet begränsas till ett minimum. Tvångsavvisningar ska
              användas oerhört restriktivt och återsändande av barn ska inte
              få ske utan att barnens skydd för sina mänskliga fri- och rättigheter
              säkras, inkluderat rätt till mat, boende, utbildning och omsorg.
              Det är helt orimligt att asylsökande barn och vuxna hålls i fängelseliknande
              förvar, som i ett fängelse jag besökte utanför Aten. När det gäller
              skyddsgrundsdirektivet vill vi att det ska reformeras så att krav
              på individuella flyktingskäl ska sänkas i situationer där urskillningslöst
              våld förekommer och att minimiskyddsnivåerna för enskilda ska
              höjas.
            </seg>
            <seg n="7cd4c934">
              Fru talman! EU:s reglering av gränskontrollerna ökar stadigt.
              System byggs upp för att samla in och sprida uppgifter om dem
              som reser över gränserna, om dem som önskar resa in i unionen
              och om irreguljära migranter. Någon samlad kunskap om exakt hur
              mycket data som har samlats in om resenärer och medborgare finns
              inte, och inte heller någon tydlig kontroll över hur uppgifterna
              används och sprids inom unionens medlemsländer.
            </seg>
            <seg n="0a342f78">
              Att skapa det gemensamma europeiska gränskontrollsystemet är
              förenat med stora kostnader under lång tid, både ekonomiskt och
              mänskligt. Exempelvis har skapandet av smart borders med det gemensamma
              inrese- och utresesystemet EES och systemet för registrerade resenärer,
              RTP, beräknats ha kostat upp till 11 miljarder kronor när man
              räknar med att det är på plats år 2018. Hur mycket pengar som
              hittills har använts för det gemensamma gränskontrollsystemet
              med dess olika delar kan inte ens uppskattas. Det är dags att
              fråga sig om det är väl investerade pengar eller om de kunde ha
              gjort bättre nytta för människor om de hade investerats i jobbskapande
              åtgärder i krisande EU-länder, i fattigdomsbekämpning, fredsbyggande
              etcetera.
            </seg>
            <seg n="d01d0c48">
              Fru talman! Helsingforssprogrammet lider som sagt mot sitt slut.
              Programmet handlar inte bara om migration. En viktig del handlar
              också om övervakning med grund i terrorismbekämpning. Med kriget
              mot terrorismen som förevändning har de medborgerliga rättigheterna
              fått sig en rejäl törn när regering efter regering har godkänt
              oproportionerliga inskränkningar i den personliga integriteten
              samtidigt som våra möjligheter att skydda oss mot avlyssningen
              är minimala.
            </seg>
            <seg n="4106610a">
              Den senaste tidens avslöjanden om USA:s övervakning av tele-
              och datakommunikation var inte någon överraskning, men övervakningens
              omfattning var chockerande. Under året som gått har vi fått reda
              på mer och mer om hur NSA har analyserat miljardvis med mejl,
              chattloggar, filmer och annan information direkt från servrarna
              från internetjättar. Inte ens presidenter, EU-ledare och institutioner
              har undkommit avlyssningen. Vi har också fått veta att Sverige
              är ett av de länder i Europa där informationsinsamlandet har varit
              mest intensivt. Det är inget jag är stolt över. I stället får
              vi skämmas över att delta i denna smutsiga verksamhet.
            </seg>
            <seg n="28d5ae4b">
              I det nya programmet vill Miljöpartiet främja bindande normer
              för dataskydd och integritet på europeisk och global nivå. Vi
              vill se en minskning av mängden personuppgifter som lagras av
              myndigheter och företag, och vi vill minska lagringstiden. Vi
              motsätter oss ett okontrollerat utbyte av uppgifter med amerikanska
              myndigheter, till exempel passageraruppgifter eller uppgifter
              om finansiella transaktioner. De överenskommelser som finns bör
              avbrytas eller omförhandlas.
            </seg>
            <seg n="e1725e38">
              Sverige måste garantera tillämpningen av digitala rättigheter
              inte bara på hemmaplan utan även i yttre internationella förbindelser.
              Sverige måste där främja ett fritt och öppet internet och garantera
              alla medborgares rättigheter. Vi motsätter oss export av censurteknik
              och teknik för massövervakning. Att Sverige har försökt exportera
              övervakningsmaterial till Libyen under Gaddafis styre är en skam.
              Även Telia Soneras miljardaffärer i till exempel Uzbekistan visar
              att en förändring behövs. Sverige ska vara en global förebild
              och stötta demokratiaktivister – inte exportera övervakningsteknik
              som regimer kan använda för att slå ned demokratirörelser. När
              jag säger Sverige menar jag att Sverige också ska påverka EU i
              samma riktning.
            </seg>
            <seg n="66442e02">
              Fru talman! Miljöpartiet menar att meddelarfriheten och whistleblowers
              fyller en enormt viktig funktion och ska försvaras nationellt,
              i EU och globalt.
            </seg>
            <seg n="e115b5db">
              Vi vill se att det svenska arbetet i EU inför det nya programmet
              ska fokusera på skyddet för allas mänskliga fri- och rättigheter,
              såväl inom EU som utanför EU. Där FN blir handlingsförlamat återstår
              i värsta fall annars bara vissa stormakter, som agerar mer på
              eget bevåg och efter egna önskemål än för att skydda individers
              rättigheter.
            </seg>
            <seg n="af131f9a">
              Vi vill också att det svenska arbetet ska fokusera på att öka
              skyddet för enskildas integritet vid utbyte av personuppgifter
              mellan medlemsländer och att ett utbyte av uppgifter mellan länder
              bara ska få ske då så är absolut nödvändigt. Vi vill att det svenska
              arbetet i EU ska fokusera på att leda arbetet med att söka eliminera
              eller åtminstone försvåra amerikansk och andra staters avlyssning
              av EU-medborgare.
            </seg>
            <seg n="d9dfc1c7">
              Fru talman! Jag vill avsluta med att tacka Edward Snowden, som
              har sett till att vi och världen har fått reda på omfattningen
              av den amerikanska avlyssningen och Sveriges roll i denna. Utan
              människor med civilkurage som med risk för sin egen säkerhet vågar
              avslöja obehagliga sanningar och faktiska brott skulle världen
              vara en ännu osäkrare plats att leva på.
            </seg>
          </u>
          <note n="e499169c">
            Jag yrkar bifall till Miljöpartiets reservationer i utlåtandet.
          </note>
          <note type="speaker" n="dc28d41f">
            Anf. 2 JOHNNY SKALIN (SD):
          </note>
          <u who="Q6328008" xml:id="i-73385ee17756dd0a-0" n="bd59c053">
            <seg n="c840a50e">
              Fru talman! I vanlig ordning debatterar riksdagen EU-kommissionens
              årliga arbetsprogram, och i vanlig ordning ställer sig riksdagens
              utrikesutskott bakom nästan allt som EU företar sig.
            </seg>
            <seg n="66cb15ca">
              I utlåtandet står det ordagrant att läsa inte bara att utrikesutskottet
              konstaterar att EU-kommissionens prioriteringar i huvudsak ligger
              i linje med svenska prioriteringar; mellan raderna står det dessutom
              klart och tydligt att läsa att man påstår att svenska prioriteringar
              helt saknar folklig förankring. I vilket valprogram inför förra
              valet deklarerades att partierna skulle kunna prioritera tillväxt
              och konkurrenskraft i andra EU-länder än Sverige? Var fanns att
              läsa att EU:s värderingar skulle värnas före de svenska eller
              att Europas ekonomiska och sociala problem med nödvändighet skulle
              leda till ett minskat nationellt inflytande? Var stod det att
              den svenska arbetsmarknadspolitiken – i synnerhet för ungdomar
              – inte bara skulle lyftas till EU-nivå utan att detta även skulle
              medföra en prioritering av unga arbetslösa i Europa?
            </seg>
            <seg n="31624a90">
              Fru talman! Det är ett faktum att sju av åtta partier i denna
              riksdag har gett sitt medgivande till att Sverige inte bara ska
              prioritera utan även finansiera ungdomsarbetslösheten i Europa.
              I stället för att använda resurserna till att stärka arbetslösa
              svenska ungdomar och ge dem en chans att i sitt eget samhälle
              bidra till ett uppehälle satsar alltså riksdagen på att bekämpa
              arbetslösheten i EU.
            </seg>
            <seg n="71e0d2a6">
              När EU-kommissionen med riksdagens stöd säger att kärnan i kommissionens
              arbete under 2014 ska vara att främja tillväxt och sysselsättning
              finns därför minst sagt skäl för oro. Ytterligare orosmoln kan
              skymtas i och med det faktum att EU-kommissionen dessutom ämnar
              analysera, det vill säga i realiteten detaljstyra, medlemsstaternas
              reformarbete. Som om det inte räckte att EU redan har flera verktyg
              för att utöva inflytande över de nationella parlamentet i rikets
              politik och att EU dessutom kontinuerligt verkar för att både
              utöka och förstärka dessa verktyg! EU har för den delen också
              under hela mandatperioden levererat en lång rad politiska förslag
              med en rad nya överstatliga myndigheter på EU-nivå som följd.
            </seg>
            <seg n="efe256f1">
              Fru talman! Maktöverföringen från de nationella parlamenten till
              EU har sedan Lissabonfördragets införande aldrig varit i närheten
              av att vara så snabb och så ingående som nu. Inte heller går det
              att skönja några som helst tendenser till att man från EU:s sida
              försöker bromsa utvecklingen. Att EU-kommissionen i arbetsprogrammet
              fram till november i år nu lägger fram en begränsad arsenal av
              nya förslag har endast – ironiskt nog – att göra med att förslagstakten
              hittills har varit så hög att den nuvarande EU-kommissionen riskerar
              att inte ens hinna verkställa alla framlagda förslag. Det gör
              att kommissionen i stället för att, som demokratiskt brukligt
              är, först grundligt förankra besluten måste försöka att forcera
              fram dem i vanlig ordning. Vis av erfarenhet och med vetskap om
              att stöd alltid ges av denna riksdag vet man att detta också kommer
              att lyckas så länge riksdagen ser ut som den gör.
            </seg>
            <seg n="743b6944">
              Man kan utan svårighet konstatera att frågan om var maktens utövande
              ska äga rum är allt annat än het i denna kammare. Inte ens Vänsterpartiet,
              som brukar sägas vara EU-kritiska, orkar protestera i närheten
              av den grad som situationen kräver. Som en följd av detta är Sverigedemokraterna
              ensamma i riksdagen inte bara när det gäller att protestera mot
              att svenska skattebetalare ska prioritera europeiska arbetslösa
              före svenska arbetslösa. Vi är också ensamma om att vilja skärpa
              villkoren för rörligheten av arbetskraft inom EU för att motverka
              ett svenskt överutbud av arbetskraft och därmed även ett överuttag
              av svenska sociala transfereringar.
            </seg>
            <seg n="04fe2115">
              Inte heller orkar Vänsterpartiet i detta arbetsprogram ifrågasätta
              EU-kommissionens ambitioner att införa en modell av en överstatlig
              författningsdomstol. Faktum är att inte ens EU:s storartade planer
              på att utvidga unionen till forna Sovjetstater, Turkiet eller
              i förlängningen kanske till och med norra Afrika är ett problem
              för Vänsterpartiet. Det är tydligen inget problem trots vetskapen
              om att den utvidgning som hittills har ägt rum har medfört att
              den svenska netto-EU-avgiften har ökat från ett snitt på 12 miljarder
              årligen till dagens 26, eller kanske till och med uppåt 27, miljarder
              kronor och trots att nya medlemsländer också innebär ett minskat
              svenskt inflytande över EU både i ministerrådet och i Europaparlamentet.
            </seg>
            <seg n="a3f9d378">
              Faktum är att Vänsterpartiet inte ens försökte strida för en
              låg och rimlig EU-avgift när frågan avgjordes förra året. Tvärtom
              berömde i stället Vänsterpartiets företrädare Lars Ohly i denna
              debatt regeringens förhandlingsresultat, trots att resultatet
              inte innebär annat än att den höga EU-avgiften kommer att kvarstå
              på den redan höga nivå vi har uppnått. Den kommer dessutom i rask
              takt att öka igen i takt med att EU – i enlighet med den plan
              som EU-kommissionen utstakat och som riksdagen och Vänsterpartiet
              stöder – utvidgar unionen till fattiga, korrupta och socialt oroliga
              öststater och i takt med att EU i vanlig ordning fortsätter att
              bygga ut EU:s federala och överstatliga myndighetsstruktur.
            </seg>
            <seg n="1307bac2">
              Fru talman! Som EU-kommissionen konstaterar medför det kommande
              EU-valet en möjlighet att hålla en bred debatt om hur ett mer
              enat, starkare och öppnare Europa kan byggas upp. Själv hävdar
              jag att det som byggde Sverige och västvärlden starka från början
              var att vi byggde våra länder på demokrati, frihet, samarbete
              och delaktighet. Det är det enda historiskt bevisade receptet
              på ett grundfundament för att bygga en verkligt stark, konfliktreducerande,
              frihetlig och ekonomiskt bärkraftig värld.
            </seg>
            <seg n="6cbad775">
              Dess värre är det inte detta som Europeiska unionen eller den
              så kallade europeiska tanken handlar om. EU:s föregångare har
              tvärtom gått från ett sympatiskt samarbetsprojekt för fred till
              en uttalad ambition om att bli en federal och överstatlig union,
              med bland annat ambitionen att få en egen armé, president, beskattningsrätt,
              arbetsmarknadspolitik och ett eget utrikesministerium.
            </seg>
            <seg n="781ed4a7">
              I rapporter från EU:s utrikesminister Catherine Ashton och i
              EUISS ser vi följaktligen en omsvängning från en synkroniserad
              utrikes- och säkerhetspolitik till en gemensam utrikes- och säkerhetspolitik.
              Som vi läst finns det ett övergripande och tydligt strategiskt
              syfte med detta, nämligen att öka EU:s utrikespolitiska slagkraft,
              ibland med militära medel.
            </seg>
            <seg n="7041d26e">
              Här i Sveriges riksdag har denna tanke, och nästan alla andra
              tankar på en centraliserad beslutsmakt i Bryssel, tyvärr ett mycket
              brett stöd. Från Socialdemokraterna till Moderaterna stöder man,
              med reservation mot bara några fåtal justeringar, varje omfattande
              förslag som läggs fram från EU-kommissionen, trots att nästan
              ingenting av det som kommer från EU handlar om vilka gemensamma
              intressen de enskilda länderna kan tänkas ha, utan tvärtom i stället
              i stort sett enbart handlar om vilka intressen EU har.
            </seg>
            <seg n="98b3c2f6">
              Ändå när vi behandlar EU-kommissionens arbetsprogram för 2014
              deklarerar alltså riksdagen, representerad av utrikesutskottet,
              att man står bakom de europeiska värderingarna. Utskottet säger
              dessutom inte bara att dess intresse ligger i att fortsätta att
              bygga ut EU utan därtill att euroområdet, som Sverige inte ens
              ingår i, ska prioriteras.
            </seg>
            <seg n="488bc84a">
              Om riksdagen påstår att det här är frågor som man måste kompromissa
              om vågar jag påstå att riksdagen både är aningslös och saknar
              den folkligt förankrade EU-visionen.
            </seg>
            <seg n="dc1d3105">
              Det som övriga partier i denna kammare envist kallar ett EU-samarbete
              går obestridligt steg för steg mot målet att skapa en europeisk
              federation. EU håller inte bara på att bygga upp en bred struktur
              för finansiella myndigheter, en egen statsupplåningsmekanism,
              en egen socialpolitik, en egen arbetsmarknadspolitik, en egen
              utbildningspolitik och en utvecklad säkerhets- och utrikesmyndighet,
              utan förbereder nu även en åklagarmyndighet.
            </seg>
            <seg n="6508dc3f">
              Det är detta som Europatanken handlar om i dag. Det handlar inte
              alls om det som utlovades till väljarna, ett samarbete mellan
              fria nationalstater. Det handlar i stället om att samordna politiken
              inom hela Europeiska unionen, vilket jag vänder mig emot, dels
              därför att det saknar den nödvändiga demokratiska förankringen,
              dels därför att jag i grunden alltid kommer att kämpa för demokrati,
              frihet och självbestämmande.
            </seg>
            <seg n="9e959d33">
              Fru talman! Låt oss konstatera att inför EU-valet den 25 maj
              står väljarna i praktiken inför två val. Antingen kan de stödja
              den fortsatta utvecklingen mot en EU-federation och ett påtagligt
              minskat väljarinflytande över samhällsutvecklingen. Det är alltså
              den typ av politik som övriga riksdagspartier bedrivit under hela
              denna mandatperiod och som de utan verklig opposition kommer att
              fortsätta med. Eller också kan väljarna stödja Sverigedemokraterna,
              som med stöd av en stor och samlad mobilisering runt om i Europa
              av andra EU-kritiska partier både vill och kan bromsa och motverka
              denna utveckling mot den federala och överstatliga unionen.
            </seg>
            <seg n="447e4229">
              Även om det aldrig har sett så mörkt ut för demokratiernas Europa
              har det heller aldrig samtidigt sett så ljust ut. Tillsammans
              med andra EU-kritiska partier har vi denna gång en mycket god
              chans att bli många nog att på riktigt allvar hälla grus i EU:s
              federationsmaskineri, till förmån för det folkliga inflytandet,
              Europas och Sveriges ekonomiska utveckling, ett verkligt samarbete
              och en verklig välgång.
            </seg>
            <seg n="6a4dee82">
              Fru talman! De EU-kritiska partierna ute i Europa går bra nu,
              riktigt bra. Låt oss haka på denna trend även här hemma i Sverige.
              Låt oss inte ge mer inflytande till EU. Låt oss i stället fokusera
              på någonting positivt. Låt oss inte tro på de EU-positiva partiernas
              budskap om att det denna gång kommer att bli bra eller att arbetslöshet,
              krig och ekonomiskt kaos hotar om man inte röstar på dem. Låt
              oss i stället ta tillbaka makten till nationalstaterna till förmån
              för samarbete mellan fria och självständiga nationalstater, för
              demokrati, för ekonomisk utveckling och för välgång.
            </seg>
            <seg n="d23c3c63">
              Jag yrkar bifall till vår reservation i utlåtandet.
            </seg>
          </u>
          <note type="speaker" n="309608a2">
            Anf. 3 BODIL CEBALLOS (MP) replik:
          </note>
          <u who="unknown" xml:id="i-d738f5c8341b2e79-1" n="faebd430">
            <seg n="ec009777">
              Fru talman! Johnny Skalin ägnade mycket tid åt att attackera
              Vänsterpartiet, men med de regler vi har för debatter får inte
              Vänsterpartiets företrädare själv komma upp här och replikera,
              däremot jag eftersom jag har talat tidigare.
            </seg>
            <seg n="9ec1f784">
              Johnny Skalin säger att vi betalar för de andras arbetslöshet
              i stället för att försöka få bukt med vår egen arbetslöshet. Om
              vi då tittar på Grekland, Spanien och många andra ställen i södra
              Europa ser vi att arbetslösheten bland ungdomar är över 50 procent.
              Vi är i en union, vare sig vi vill eller inte, och vi måste på
              något sätt försöka hantera den situation som finns i de olika
              länderna. Det mesta av svensk handel sker inom Europa. Det innebär
              att om det är dåliga tider i övriga länder i Europa kan de inte
              heller köpa våra produkter. Det får direkt påverkan i Sverige
              och på vår arbetslöshet.
            </seg>
            <seg n="61636698">
              Jag skulle vilja veta hur Johnny Skalin tänker sig att lösa ekvationen
              om vi inte är solidariska med våra kamrater i övriga Europa på
              ett eller annat sätt. Vi måste ändå lösa ekvationen med att när
              det går dåligt för dem går det också dåligt för oss. Vi har redan
              sett att den åtstramningspolitik som har ålagts dessa länder inte
              har fungerat. Vad har då Johnny Skalin för lösning?
            </seg>
          </u>
          <note type="speaker" n="abad33c2">
            Anf. 4 JOHNNY SKALIN (SD) replik:
          </note>
          <u who="Q6328008" xml:id="i-73385ee17756dd0a-1" n="bd59c053">
            <seg n="c9a3b02a">
              Fru talman! Vad gäller Vänsterpartiet kommer deras företrädare
              så småningom att hålla ett anförande i debatten. Då finns det
              möjlighet att angripa mig, och jag kommer att kunna ta replik
              på Lars Ohly.
            </seg>
            <seg n="585fbc66">
              Det är klart att vi måste hantera situationen ute i Europa. Det
              är ett problem som belastar och påverkar även oss. Det inser jag
              också – det håller jag med om. Men jag tror inte att verktyget
              för att lösa detta problem handlar om att vi från Sveriges sida
              ska använda våra skattepengar till att understödja arbetslösheten
              i deras länder.
            </seg>
            <seg n="03ecaea6">
              I det initiativ som man har lagt fram får Sverige tillbaka 1,29
              procent, och vi satsar 3,3 procent på ungdomsinitiativet. Vi satsar
              alltså väsentligt mycket mer pengar än vi får tillbaka.
            </seg>
            <seg n="7174ef94">
              Jag tror inte på att man kan exportera både varor och tjänster
              och även betalningsmedel. Det är precis den typen av politik som
              Bodil Ceballos här företräder. Jag tror i stället på ett meningsfullt
              utbyte mellan öppna och fria demokratiska länder. Jag tror framför
              allt att det största problemet ute i Europa just nu stavas EMU.
              Jag vet att även Miljöpartiet ser det problemet, så jag är lite
              förvånad över att just Miljöpartiet går upp i debatten och ifrågasätter
              den typen av politik.
            </seg>
            <seg n="f951fcdf">
              Jag tycker också att det är lite självmotsägande att just Miljöpartiet
              stöder ungdomsinitiativet och resonerar på detta sätt, när man
              i andra debatter här i kammaren ställer sig upp och talar om de
              stora brister som faktiskt finns inom EMU och som har skapat de
              stora ekonomiska obalanserna ute i Europa. I den frågan vet jag
              att vi är i stort sett överens, åtminstone enligt de debattörer
              från Miljöpartiet som tidigare har hållit anföranden i denna kammare.
            </seg>
            <seg n="1d474e35">
              Ärligt talat, fru talman, förstår jag inte Bodil Ceballos frågeställning.
            </seg>
          </u>
          <note type="speaker" n="5507b5b0">
            Anf. 5 BODIL CEBALLOS (MP) replik:
          </note>
          <u who="unknown" xml:id="i-d738f5c8341b2e79-2" n="faebd430">
            <seg n="d01837c4">
              Fru talman! Jag frågade vad du, Johnny Skalin, har för lösning,
              om lösningen bara handlar om EMU eller euron. Det är en realitet
              att euron finns. Vi kan inte backa bandet just nu.
            </seg>
            <seg n="1d68d432">
              Jag kan hålla med om att euron inte har varit bra för flera av
              länderna. För Spanien till exempel upplever jag att det inte har
              varit bra. De har en annan situation därför att de inte kan reglera
              sin ekonomi på det sätt som de skulle vilja. Men nu är de där,
              och vi talar om situationen just nu. Hur ska vi göra i den här
              situationen?
            </seg>
            <seg n="0d27bef0">
              Jag vill ta upp en annan sak som Johnny Skalin nämnde. Det handlar
              om EU-motståndet. Det är sant att det finns många EU-motståndare
              ute i Europa. De flesta av dem är främlingsfientliga partier.
              Men det finns också EU-kritiker. Det finns en skillnad på att
              vara EU-motståndare och att vara EU-kritiker. I den här kammaren
              finns båda delarna. Man kan vara EU-motståndare, som ni är, och
              vilja gå ur. Ni är inte ensamma om det. Vänsterpartiet vill också
              att vi ska gå ur.
            </seg>
            <seg n="a114c779">
              Vi har sagt: Okej, vi har den här situationen. Vi har varit med
              ett antal år. Det blev ja till EU i en folkomröstning, och vi
              är med i EU sedan lång tid tillbaka. Det innebär inte att vi inte
              kan vara kritiska till mycket av det som pågår i EU-systemet eller
              att vi har sagt nej till att vi fortsatt vill gå ur. Det innebär
              inte att vi inte kritiskt granskar och försöker se till att så
              mycket som möjligt hamnar på den nationella nivån. Jag trodde
              att också Sverigedemokraterna visste att det finns en skillnad
              mellan att vara EU-motståndare och att vara EU-kritiker.
            </seg>
            <seg n="8ce941ac">
              Inför valet skulle jag vilja veta: I vilken grupp i Europaparlamentet
              tänker Sverigedemokraterna gå med?
            </seg>
          </u>
          <note type="speaker" n="979e379c">
            Anf. 6 JOHNNY SKALIN (SD) replik:
          </note>
          <u who="Q6328008" xml:id="i-73385ee17756dd0a-2" n="bd59c053">
            <seg n="8f2c95f1">
              Fru talman! Ja, vi är där vi är i Europa. Det är en väldigt besvärlig
              situation, och den situationen har skapats av EMU. Där är vi överens.
            </seg>
            <seg n="bb57ffbd">
              Däremot är vi inte överens om att vi ska avhjälpa situationen
              genom att både leverera varor och tjänster till Europa och stå
              för betalningen av dem. Jag tycker att det är en väldigt konstig
              politik. Det är vad det handlar om när vi ska understödja arbetslöshet
              i andra länder och har en väldigt hög EU-avgift, som även Miljöpartiet
              har ställt sig bakom, som medför att vi betalar för underskott
              i andra länder.
            </seg>
            <seg n="210487b5">
              Jag tror i stället att de länder som ingått i den ekonomiska
              och monetära unionen måste ta itu med sina egna problem och inse
              att de inte kan förvänta sig att hela omvärlden ska hjälpa dem
              i en politisk situation som de själva ansvarar för.
            </seg>
            <seg n="c20965ff">
              Vad gäller EU-motståndet förstår jag att det är en skillnad mellan
              EU-kritiker och EU-motståndare. Det är just den jag försöker belysa
              här och klargöra att vi är det parti som mest tydligt vänder sig
              mot utvecklingen i Europa. Det är själva poängen med mitt anförande
              och poängen med mina attacker på Vänsterpartiet. Jag försöker
              provocera Vänsterpartiet och få dem att erkänna att det bara finns
              ett parti i riksdagen som verkligen kämpar mot federationen i
              Europa.
            </seg>
            <seg n="d226bd8f">
              Vilken grupp vi kommer att ingå i när vi blir invalda i Europaparlamentet
              vet jag inte. Jag vet ärligt talat inte ens vilka grupper som
              kommer att skapas. Jag vet däremot att alla grupper kommer att
              upplösas inför valet. Jag kan säga att vi inte kommer att ingå
              i en grupp med några främlingsfientliga rasistiska partier. Om
              vi hittar en grupp utan sådana partier men som fortfarande är
              EU-kritisk kommer vi i så fall att ta ställning till den gruppen.
            </seg>
          </u>
          <note type="speaker" n="ceaf72eb">
            Anf. 7 LARS OHLY (V):
          </note>
          <u who="Q262285" xml:id="i-be680e50ec6e5b35-0" n="8a266151">
            <seg n="a17250c8">
              Fru talman! Jag vill uppmana samtliga företrädare för övriga
              partier att också angripa Vänsterpartiet i sina anföranden. Jag
              tycker att det är bra om vi är i centrum av debatten.
            </seg>
            <seg n="b6a26ac4">
              Den ekonomiska politik som förs i Europa i dag är en politik
              som ökar klyftorna, försämrar möjligheterna att bekämpa arbetslösheten
              och skapar sämre villkor för många människor. Välfärden rivs ned
              i spåren av de nedskärningar som nu anses nödvändiga.
            </seg>
            <seg n="608be8d1">
              Jag skulle vilja uppmana till en sak till, och det är att de
              företrädare som stod på ja-sidan i kampanjen för svenskt anslutande
              till EMU uppvisade lite ödmjukhet i dag. Ni borde tacka svenska
              folket för att de var kloka nog att avvisa ert förslag om svensk
              anslutning till euro.
            </seg>
            <seg n="e8482387">
              Euron är en centraliserad konstruktion som försvårar att bekämpa
              arbetslöshet och skapa tillväxt eftersom den lägger en filt av
              en och samma ränte- och valutapolitik över hela valutaområdet.
              Det här betalar vissa länder väldigt högt för i dag, Grekland
              kanske allra mest men också Spanien, Portugal och flera av de
              länder som inte ligger i samma fas i konjunkturen som de största
              ekonomierna, framför allt Tyskland.
            </seg>
            <seg n="7ef41004">
              Ni borde tacka svenska folket för att Sverige inte är en del
              av denna valutaunion. Det var bara tre av partierna som 2003 motsatte
              sig svenskt medlemskap i euro. Det var Miljöpartiet, Centern och
              vi i Vänsterpartiet. Vi gjorde det på mycket goda skäl. Vi gjorde
              det därför att vi såg hur en ekonomisk och monetär union med en
              gemensam valuta och en centralbank i Frankfurt både skulle urholka
              demokratin och försvåra möjligheterna att bedriva en socialt rättvis
              politik.
            </seg>
            <seg n="ec680f04">
              Vi ser effekterna nu. Arbetslösheten och de sociala orättvisorna
              ökar. Då kan man fråga sig: Vad är kommissionens och EU:s slutsats
              av den ekonomiska kris som Europa nu går igenom? Jo, det kan man
              sammanfatta med: mer av samma. EU diskuterar hur man ska ha mer
              av överstatlighet, mer av gemensamt fattade beslut, och oavsett
              vilka problem Europa står inför verkar just mer överstatlighet
              vara lösningen.
            </seg>
            <seg n="865fe76c">
              Det är precis motsatt vad jag anser att vi behöver i dagsläget.
              Vi behöver större möjligheter att föra en politik som bekämpar
              sociala skillnader och arbetslöshet i respektive medlemsländer.
              Vi måste övergå från överstatlighet till samarbete.
            </seg>
            <seg n="b15fc5dc">
              Fru talman! En av de viktigaste förtjänsterna med EU-medlemskapet
              är att människor i större utsträckning kan röra sig fritt inom
              den europeiska unionen. Det är en fantastisk framgång att människor
              faktiskt kan flytta, leva, bo och arbeta någon annanstans än där
              de är födda.
            </seg>
            <seg n="05da6640">
              Den fria rörligheten borde utsträckas till att gälla även länder
              utanför unionen. Den tanken är vettig att vi inte i onödan sätter
              upp gränser mot andra människor utan faktiskt ser till att fler
              får möjligheten att göra sina egna livsval. Om man råkar blir
              kär i någon från något annat land får man möjligheten att flytta
              och leva tillsammans med den man älskar. Människor som vill pröva
              på ett arbete någon annanstans får chansen att göra det. Människor
              som vill studera någon annanstans får möjligheter att göra det.
            </seg>
            <seg n="9cb0e32a">
              Den här rättigheten måste vara för alla. I dag är den fria rörligheten
              tyvärr kombinerad med ett system för underordning av migrerande
              arbetare. Människor som till exempel flyttar till Sverige för
              att arbeta på den svenska arbetsmarknaden har oftast sämre villkor
              än vad svenska arbetare i samma yrken har. Kollektivavtalen gäller
              inte alltid för alla. Det har lett till utnyttjande. Vi har sett
              hur utländska arbetare har fått arbeta för svältlöner och på usla
              villkor och hur hämningslösa arbetsgivare har utnyttjat det här
              systemet.
            </seg>
            <seg n="a1fefac1">
              Det här kan inte vara i enlighet med grunden för fri rörlighet.
              Tvärtom riskerar vi att med sådana system för utnyttjande få attacker
              mot den fria rörligheten, som i grunden är det kanske mest positiva
              som EU-medlemskapet har fört med sig.
            </seg>
            <seg n="e11e15b8">
              Därför måste vi slå vakt om de sociala rättigheterna. Därför
              måste vi se till att arbetskraft inte utnyttjas när man flyttar
              till ett annat land för att arbeta. Därför måste vi se till att
              alla som arbetar i ett land har samma kollektivavtalsenliga rättigheter
              på sina jobb.
            </seg>
            <seg n="794774b5">
              Därför är vi starka anhängare av ett socialt protokoll inom EU.
              Där är jag ledsen för att den svenska riksdagen hittills försatt
              alla chanser för att driva fram ett sådant protokoll. Respekt
              för kollektivavtal och respekt för arbetsmarknadens särskiljande
              effekter i olika länder borde kunna ligga till grund för ett sådant
              protokoll inom EU.
            </seg>
            <seg n="2473d7bf">
              Samtidigt finns det en annan form av rörlighet, den som handlar
              om människor på flykt. Vi vet att många människor från framför
              allt Syrien i dag tvingas söka sig därifrån. Men inte heller i
              andra oroshärdar och i andra länder som drabbas av svält och katastrofer
              kan människor bo och leva utan att tvingas till oerhörda umbäranden.
              Det leder naturligtvis till att man söker sig någon annanstans.
              Den rörligheten vill EU begränsa. Samtidigt som man talar om vikten
              av fri rörlighet inom unionen – vilket, som jag säger, är någonting
              positivt – bygger man murar mot människor från länder utanför
              Europeiska unionen.
            </seg>
            <seg n="52aa992b">
              Tragedierna avlöser varandra i Medelhavet. I sin desperation
              sätter sig människor i överfulla fartyg för att ta sig till något
              land i Europeiska unionen där de kan få möjlighet att åtminstone
              söka asyl eller få rätten att skapa sig en framtid. De människorna
              sätter sina liv på spel, och alltför ofta leder det till att de
              dör på flykt undan fattigdom, krig och umbäranden. Asylrätten
              respekteras inte tillräckligt inom EU i dag. Det finns inte tillräckligt
              många lagliga vägar in i unionen, och därmed skapar EU självt
              ett system som leder till tragedier.
            </seg>
            <seg n="1c36ab62">
              Vi vill riva murarna. Vi vill se till att EU inte blir den rikemansklubb
              som det riskerar att bli, ett EU som stänger ute människor från
              andra delar av världen samtidigt som det tar sig rätten att utnyttja
              andra länders råvaror.
            </seg>
            <seg n="85fe7397">
              Fru talman! Det finns i kommissionens arbetsprogram tendenser
              till att man vill öka överstatligheten också på det rättsliga
              området. Förslaget att inrätta en europeisk åklagarmyndighet är
              enligt mitt förmenande helt taget ur luften. Vi har olika rättssystem,
              och så länge vi är självständiga nationer som ingår i ett samarbete
              måste vi ha det. Vi måste ha rätten att själva bestämma över hur
              vårt rättssystem ser ut. Några grundläggande krav kan självklart
              ställas på alla medlemsländer, och då handlar det om rättssäkerhet
              och mänskliga rättigheter. Men utifrån dem kan vi ändå hamna på
              ganska olika traditioner och i olika beslut om hur våra rättssystem
              byggs upp.
            </seg>
            <seg n="6f845f9b">
              Att centralisera och med överstatlighet minska utrymmet för nationella
              beslut på åklagarområdet eller på polisområdet, eller för den
              delen när det gäller övervakning, är ett gravt misstag. Det dataskyddspaket
              som också diskuteras och som kommissionen nämner i sitt arbetsprogram
              är ytterligare ett exempel på hur man försöker centralisera och
              därigenom, tror jag, försvåra kritiken mot övervakningen, som
              är ett stort problem.
            </seg>
            <seg n="a26a7474">
              Jag vill starkt instämma i Bodil Ceballos hyllande av Snowden
              och de whistleblowers som med fara för sin egen säkerhet visar
              på det orimliga i övervakning av enskilda människor. Det strider
              mot närhetsprincipen att införa den typen av centraliserade myndigheter.
              Det leder till ökad överstatlighet och bör avvisas.
            </seg>
            <seg n="16cfa293">
              Fru talman! Innan Sverige erkänner nya länder, vilket händer
              ibland när ett land bildas ur en region eller ett nytt område
              får självständighet, prövar vi alltid om regimen i det landet
              har kontroll över sitt territorium. Innan vi erkänner landet måste
              vi fundera över om regimen är representativ. Ett av de kriterier
              vi alltid använder är att se om landet har en självständig utrikespolitik.
            </seg>
            <seg n="45c7785d">
              En självständig utrikespolitik är ett mått på det självbestämmande
              som bör utmärka en nation. I EU går vi just nu i en annan riktning.
              Alltmer utrikes- och säkerhetspolitik samordnas. Alltmer blir
              överstatligt. Militariseringen av EU fortgår. Det är ett hot både
              mot självständigheten och mot skillnaderna i olika länders utrikespolitiska
              traditioner. Självständiga radikala röster riskerar att tystna
              när alltmer centraliseras.
            </seg>
            <seg n="63396cd9">
              Slutligen, fru talman, vill jag ta upp att kvinnors rättigheter
              är mänskliga rättigheter. Den kunskapen är tyvärr inte allmängods
              i alla EU:s medlemsländer i dag. Det är kvinnor som i stor utsträckning
              betalar priset för nedskärningspolitiken i euroområdet. Kvinnors
              rätt till arbete, jämställdhet och lika villkor liksom kvinnors
              rätt till makt över sina egna kroppar ifrågasätts i allt fler
              av EU:s medlemsstater.
            </seg>
            <seg n="721d9008">
              Här finns en brist i kommissionens arbetsprogram. Jag menar inte
              att kommissionen i arbetsprogrammet ska komma med överstatliga
              lösningar. Jag menar bara en sak och det är att mänskliga rättigheter
              även måste innefatta kvinnors rättigheter. För att det ska ske
              på allvar måste EU arbeta för att kvinnors rättigheter respekteras
              i alla medlemsstater. Man ska inte, som i Spanien, kunna inskränka
              aborträtten, eller kunna ifrågasätta kvinnors rätt till liv och
              till makt över sina liv, som sker i en del EU-länder.
            </seg>
          </u>
          <note n="0cb35bb1">
            Därmed, fru talman, yrkar jag bifall till reservation 3.
          </note>
          <note type="speaker" n="a6b0970c">
            Anf. 8 TOMMY WAIDELICH (S):
          </note>
          <u who="Q3369160" xml:id="i-e72631863427fb15-0" n="8f92cfc3">
            <seg n="abd12ea6">
              Fru talman! Jag ska börja med att göra Lars Ohly besviken. Lars
              Ohly välkomnade kritik mot Vänsterpartiet. Jag skulle vilja instämma
              i mycket av det som Lars Ohly har sagt från talarstolen, framför
              allt beträffande rörligheten på arbetsmarknaden. Jag vill instämma
              i att det lett till något positivt inom EU men att det också innebär
              risk för social dumpning och illojal lönekonkurrens. Jag vill
              även instämma i att det skulle behövas ett socialt protokoll till
              EU-fördraget.
            </seg>
            <seg n="fa3db127">
              Det är frågor som vi kommer att lyfta upp i den kommande valrörelsen,
              frågor som inte direkt står på agendan i det här ärendet. Det
              här ärendet handlar om kommissionens arbetsprogram för 2014. Kommissionen
              anger de politiska prioriteringarna för det kommande året. I år
              är arbetsprogrammet väldigt speciellt eftersom vi har val till
              Europaparlamentet och den nuvarande kommissionens mandat går ut
              i november. Kommissionen har därför valt att i år lägga fokus
              på genomförande av prioriterade befintliga förslag.
            </seg>
            <seg n="860f38b7">
              De övriga mer politiska vägvalen kommer EU:s medborgare i stället
              att få ta ställning till den 25 maj. Då kommer vi socialdemokrater
              att gå till val på ett program som prioriterar tillväxt och nya
              jobb, ordning och reda på arbetsmarknaden och en ny klimatpolitik
              för en grön omställning av Europa. Vi kommer att få anledning
              att återkomma till det flera gånger i riksdagen och i den stundande
              EU-valrörelsen.
            </seg>
            <seg n="1f89fd09">
              Kommissionen har i arbetsprogrammet fokuserat på tillväxtpolitik
              och ekonomisk krisbekämpning. Det är bra. Sverige har ett uppenbart
              intresse av att euroområdet står starkt och stabilt och att de
              länder som drabbas av betydande ekonomiska problem kan lösa dessa.
              Men EU är inte enbart ett ekonomiskt samarbete utan även en union
              av värderingar. Därför välkomnar vi att kommissionen kommer att
              presentera ett ramverk för hur EU kan reagera i situationer där
              de grundläggande värderingarna, och rättsstatsprincipen, verkar
              vara hotade i medlemsstaterna. Vi har sett flera exempel på det,
              bland annat det som händer i Ungern.
            </seg>
            <seg n="96b5f9d5">
              Det är angeläget att värna EU:s grundläggande värderingar, och
              riksdagen kommer att få anledning att återkomma till frågan när
              initiativet väl presenteras. Men det är viktigt att redan nu peka
              på att det inte får bli ännu en papperstiger. Det är angeläget
              att vi går vidare med aktiva åtgärder.
            </seg>
            <seg n="3557a0fb">
              Här skulle jag vilja lyfta fram ett krav som drivs av hbt-socialdemokrater
              i Sverige, nämligen att EU ska ha en aktiv handlingsplan för att
              motverka diskriminering av människor på grund av sexuell läggning
              eller könstillhörighet. Förslaget lanserades förra året, och glädjande
              nog har Europaparlamentet alldeles nyligen ställt sig bakom det.
              Jag ser fram emot en kommande debatt där vi från riksdagen kan
              vara med och se till att vi får mer än bara stolta deklarationer
              och se till att vi också får aktiva handlingsplaner för att motverka
              diskriminering och hävda de gemensamma värderingarna.
            </seg>
            <seg n="fe4411a3">
              Till sist vill jag säga några ord om det östliga partnerskapet.
              Vi socialdemokrater har välkomnat det östliga partnerskapet, men
              vi har alltid hävdat att EU visat ett för svagt engagemang. Syftet
              med partnerskapet är att bidra till dessa länders reformansträngningar
              och demokratiska utveckling genom olika slags stöd.
            </seg>
            <seg n="5ff62512">
              Tyvärr har det viktigaste instrumentet saknats, nämligen medlemskapsperspektivet.
              Trots att det i EU:s fördrag finns en rätt för alla europeiska
              länder att söka medlemskap i unionen har utvidgningströttheten
              gjort att EU inte velat ge ett medlemskapsperspektiv. Det är synd.
            </seg>
            <seg n="571ad085">
              EU:s alltför ljumma intresse för det östliga partnerskapet har
              spelat en negativ roll, vilket nu kan ses inte minst i Ukraina.
              För Ukrainas del gäller det att finna en lösning som också enar
              landet. Ukraina är ett europeiskt land som har en europeisk framtid.
              EU:s uppgift är att hålla dörren öppen för det ukrainska folkets
              önskemål och att kraftfullt ta avstånd från dem som vägrar att
              ge det ukrainska folket rätten att självt välja väg.
            </seg>
          </u>
          <note n="4da41fa8">
            Med de orden yrkar jag bifall till förslaget i utrikesutskottets
            utlåtande.
          </note>
          <note type="speaker" n="01ce2eb9">
            Anf. 9 WALBURGA HABSBURG DOUGLAS (M):
          </note>
          <note n="48d48c30">
            Fru talman! Låt mig till en början yrka bifall till förslaget
            i utlåtandet och avslag på de tre reservationerna.
          </note>
          <u who="Q77555" xml:id="i-2e78d6621c8ad8cf-0" n="524e31f7">
            <seg n="afcade17">
              I dag debatterar vi kommissionens arbetsprogram för 2014. Årets
              program är lite kortare än de tidigare programmen. Detta har inte
              att göra med att kommissionen inte skulle ha tillräckligt med
              idéer, utan med att vi i år har val till Europaparlamentet och
              den nuvarande kommissionens mandat går ut i november. Kommissionen
              har därför valt att lägga fokus på genomförande av prioriterade
              befintliga förslag avseende till exempel bankunionen, den inre
              marknaden och den digitala agendan.
            </seg>
            <seg n="59337866">
              Vi kan med glädje konstatera att kommissionens program på det
              stora hela ligger i linje med svenska prioriteringar. Vi är glada
              att det betonar tillväxt och konkurrenskraft, framför allt i tider
              av ekonomiska svårigheter. Utrikesutskottet vill dock lyfta fram
              vikten av ett fortsatt öppet Europa och framhäva detta som en
              grundläggande prioritering i allt arbete under återstoden av den
              här mandatperioden. Detta är synnerligen viktigt i tider av ekonomisk
              kris och humanitära katastrofer runt om i världen.
            </seg>
            <seg n="9171246b">
              I Syrien pågår ett utdraget inbördeskrig som orsakar stort mänskligt
              lidande. Det är av största vikt att EU och dess medlemsstater
              stöder det humanitära arbetet i regionen. Vi vill även att alla
              EU:s medlemsstater tar sitt solidariska ansvar och bereder skydd
              åt de personer som kommer till EU och är i behov av internationellt
              skydd. Samtliga medlemsstater måste även ge skydd åt fler flyktingar
              genom vidarebosättning.
            </seg>
            <seg n="4d7deb5b">
              Fru talman! Vi delar kommissionens syn att ett enat EU är en
              mer effektiv aktör på det internationella planet. Kopplingen mellan
              EU:s ekonomiska utveckling och EU:s politiska inflytande globalt
              är tydlig. Vi ser därför gärna ett fortsatt arbete med en gemensam
              utrikes- och säkerhetspolitik och välkomnar att Europeiska rådet
              diskuterade dessa frågor så sent som i december förra året. Den
              europeiska utrikestjänsten skapar bättre förutsättningar för ökad
              samstämmighet i EU:s globala agerande än tidigare och ökade möjligheter
              att tydligare samordna de instrument som finns till förfogande.
              En gemensam strategisk vision för konflikt- och krishantering,
              starkare band mellan EU:s interna och externa säkerhet, effektivare
              användning av EU-delegationerna och vidareutvecklat partnerskap
              med regionala och internationella aktörer stärker EU:s anseende.
              Genom EU:s tyngd kan vi då påverka den globala politiken i enlighet
              med våra gemensamma värderingar frihet, öppenhet och tillväxt.
            </seg>
            <seg n="1cad3153">
              Fru talman! EU är nämligen inte enbart ett ekonomiskt samarbete.
              Det är framför allt en union av värderingar. Vi välkomnar därför
              att kommissionen kommer att presentera ett ramverk för hur EU
              kan reagera i situationer där de grundläggande värderingarna och
              rättsstatsprinciperna är hotade i någon av medlemsstaterna.
            </seg>
            <seg n="34d5c493">
              Fru talman! Sverige har ett uppenbart intresse av att euroområdet
              står starkt och stabilt och att de länder som drabbas av betydande
              ekonomiska problem kan lösa dessa. Utrikesutskottet ansluter sig
              till finansutskottets ställningstaganden om den gemensamma rekonstruktionsmekanismen,
              ramen för återhämtning och rekonstruktion av banker samt insättningsgarantisystem.
            </seg>
            <seg n="4c2bbcab">
              Vi ser gärna att den ekonomiska utvecklingen och moderniseringen
              i det östliga partnerskapet fortsätter. Den gynnar såväl länderna
              själva som EU och Sverige och skapar allt större regional stabilitet.
              Samtidigt ska det stå varje land fritt att självt välja vilken
              närmare politisk och ekonomisk relation landet vill ha till EU.
              Dörren ska alltid stå öppen för de länder som vill underteckna
              associerings- och frihandelsavtal och uppfyller alla nödvändiga
              kriterier. Vid toppmötet i Vilnius nyligen tog Moldavien och Georgien
              avgörande steg mot ett frihandels- och associeringsavtal med EU.
            </seg>
            <seg n="8a9ec215">
              Det är även glädjande att kommissionen väljer att lyfta fram
              frihandelsavtalet med USA i sitt arbetsprogram. Tillsammans står
              EU och USA för närmare hälften av världens samlade bnp och en
              tredjedel av de globala handelsflödena. Ett frihandelsavtal skulle
              betyda stora möjligheter för svenska företag att växa, och det
              är ett konkret sätt att underlätta för framtidens jobb att växa
              fram.
            </seg>
            <seg n="63c81c30">
              Fru talman! På den ekonomiska agendan nämns även inrättandet
              av en finansiell transaktionsskatt, en så kallad Tobinskatt. Detta
              ställer vi oss negativa till av flera skäl. För det första har
              vi i Sverige redan försökt oss på detta under 80-talet och kan
              av erfarenhet säga att det inte är effektivt. Då fick det som
              konsekvens att kapital lämnade landet. Vidare är vi övertygade
              om att beskattning i ett samhälle bör ske så nära medborgarna
              som möjligt och tycker att det är viktigt att EU:s budget fortsätter
              att i huvudsak finansieras av medlemsavgifter. Ja till en tillväxtorienterad
              EU-budget som främjar konkurrenskraft, men nej till en EU-skatt!
            </seg>
            <seg n="ca046288">
              Fru talman! Bland de befintliga förslag som kommissionen valt
              att prioritera finns bland annat förslaget om att inrätta en europeisk
              åklagarmyndighet. Justitieutskottet har funnit att det strider
              mot subsidiaritetsprincipen, och förslaget resulterade i sammanlagt
              14 motiverade yttranden från de nationella parlamenten. Dessa
              ledde till det andra gula kortet sedan Lissabonfördraget trädde
              i kraft och innebar att kommissionen fick ompröva sitt beslut.
              Vid sin omprövning bestämde sig kommissionen tyvärr för att vidhålla
              förslaget, men kommer i det fortsatta lagstiftningsarbetet att
              beakta medlemsstaternas synpunkter i yttrandena. Vi vill understryka
              hur viktigt det är att kommissionen i den fortsatta lagstiftningsprocessen
              beaktar dels att ett gult kort uppnåddes beträffande förslaget
              om att inrätta en europeisk åklagarmyndighet, dels de synpunkter
              som har framförts av de nationella parlamenten.
            </seg>
            <seg n="3ab11cbf">
              Ett annat förslag som prioriteras och som vi är tveksamma till
              är förslaget om ett dataskyddspaket. Justitieutskottet har funnit
              att de delar av förslaget som rör den renodlat nationella behandlingen
              av personuppgifter strider mot subsidiaritetsprincipen, och riksdagen
              har instämt i denna bedömning.
            </seg>
            <seg n="eba30d87">
              Fru talman! Europeiska unionen är en fantastisk ekonomisk, politisk
              och värderingsmässig gemenskap som vi vill främja och utveckla
              vidare. EU står i dag inför flera utmaningar, inte minst medlemsländernas
              ekonomiska instabilitet och säkerhetspolitiska hot från omkringliggande
              regioner. Vi ska bemöta dessa med öppenhet och tilltro till våra
              gemensamma värderingar öppenhet, tillväxt och konkurrenskraft.
            </seg>
          </u>
          <note type="speaker" n="61ec5d9b">
            Anf. 10 FREDRIK MALM (FP):
          </note>
          <u who="Q3675520" xml:id="i-dbfe7b9f95b211a3-0" n="65ac102b">
            <seg n="626918a9">
              Fru talman! Jag vill inledningsvis yrka bifall till förslaget
              i betänkandet och avslag på reservationerna. Jag vill också beklaga
              att vår Europaminister Birgitta Ohlsson inte har möjlighet att
              närvara vid debatten i dag. Hon har tyvärr fått vinterkräksjukan
              och ligger nedbäddad hemma. Vi får hoppas på ett snabbt tillfrisknande.
              Hon stod på talarlistan tills hon insjuknade.
            </seg>
            <seg n="79a95390">
              Fru talman! Europas historia är kantad av stöveltramp och blodiga
              tragedier. Under det förra århundradet drevs vår del av världen
              mot avgrunden i två förödande världskrig. Miljoner människor dödades
              på slagfälten, gasades i utrotningsläger eller tvingades till
              mångårigt straffarbete i Sibirien.
            </seg>
            <seg n="484a0f66">
              Europa delades mitt itu, med kommunisternas Berlinmur som synligaste
              landmärke för järnridån. Ända fram till slutet av 1980-talet var
              det så. I år är det 100 år sedan skotten i Sarajevo, 76 år sedan
              kristallnatten, 46 år sedan Pragvåren och 19 år sedan folkmordet
              i Srebrenica.
            </seg>
            <seg n="22fe5b36">
              Nazister, fascister och kommunister förstörde vår kontinent.
              De stack samhällen i brand. De ställde befolkningsgrupper mot
              varandra. De hjärntvättade flera generationer och försökte bygga
              totalitära imperier. De enades i hatet mot demokrati och mot det
              öppna samhället. Nazisterna föste in judarna i godsvagnar och
              fraktade miljoner likt boskap till Auschwitz-Birkenau och Treblinka.
              Ett kvarts sekel senare drev kommunistregimen i Warszawa de få
              judar som återstod i Polen i landsflykt.
            </seg>
            <seg n="1f32f04d">
              Det europeiska samarbetet handlar om att bygga upp Europa igen
              efter Hitlers och Stalins härjanden. Det handlar om att vi i Europa
              inte ska betrakta varandra som fiender utan i stället sträcka
              ut en hand till varandra för att bygga en kontinent i fred, samarbete,
              demokrati och marknadsekonomi. Det europeiska samarbetet har sina
              brister, men alternativet till detta samarbete hade varit liktydigt
              med att fortsätta tillåta att vår kontinent skulle slitas i stycken.
            </seg>
            <seg n="b45f9ee9">
              Det är ingen slump att det finns två partier i Sveriges riksdag
              som vill att Sverige ska lämna Europasamarbetet, fru talman. Det
              är de två partier – Vänsterpartiet och Sverigedemokraterna – som
              har sina rötter i de ideologiska teoribyggen som satte eld på
              vår kontinent och förslavade tiotals miljoner människor. Vänsterpartiet
              har genom åren endast varit lojalt med ett enda samarbetsprojekt
              i Europa, nämligen Komintern. Och Sverigedemokraterna har sina
              rötter i den samling av nazistiska eftersläntrare som fortfarande
              trodde på hitlerismen i slutet av 1980-talet.
            </seg>
            <seg n="178191a3">
              Fru talman! Våra förfäder tvingades att befatta sig med figurer
              som Hermann Göring och Benito Mussolini, vilket givetvis var en
              direkt förolämpning mot varje medborgare med någon heder och ära
              i kroppen. I dag tvingas vi fokusera på hur vi ska rädda demokratin
              och värdigheten från dagens extremister, partier såsom Front National,
              Jobbik och Sverigedemokraterna.
            </seg>
            <seg n="8836ed62">
              Den 25 maj är det val till Europaparlamentet. Det är ett viktigt
              val för Europa, och det är ett viktigt val för Sverige. Vi genomlider
              den största värderingskrisen i Europa sedan de stora krigen. Denna
              värderingskris är till viss del en följd av den ekonomiska krisen,
              men den är samtidigt långt värre än de röda siffrorna i medlemsstaternas
              bokslut.
            </seg>
            <seg n="d69cf9d5">
              Valet den 25 maj är ett val mellan ett Europa där vi fördjupar
              samarbetet – ett liberalt Europa – eller ett småaktighetens och
              inskränkthetens Europa där protektionism och xenofobi leder till
              en allt djupare stagnation. Det är ett val mellan antingen seriösa
              politiker från seriösa partier eller gaphalsar, populister och
              lycksökare som försöker övertrumfa varandra i krav på stängda
              gränser och stigmatisering av minoriteter.
            </seg>
            <seg n="014fef70">
              Det är ett val som alla vi medborgare i Europeiska unionens 28
              medlemsstater måste göra. Våra sammanlagda röster visar om vår
              kontinent är mogen för att lösa sina problem eller inte.
            </seg>
            <seg n="548beca8">
              Fru talman! Den ekonomiska krisen har med ökad arbetslöshet och
              social utslagning slagit hårt mot en rad medlemsstater. I EU-kommissionens
              arbetsprogram för 2014 finns givetvis stort fokus på jobb och
              tillväxt i Europa. Många av dessa prioriteringar ligger i huvudsak
              i linje med svenska prioriteringar. Kommissionen fokuserar på
              fyra övergripande områden: den ekonomiska och monetära unionen,
              smart och hållbar tillväxt för alla, rättsliga frågor och säkerhet
              samt yttre åtgärder.
            </seg>
            <seg n="9e3ca6fb">
              Vi börjar också se tecken på återhämtning i Europa efter fem
              år av global finanskris. Tecknen är dock ännu svaga. Kärnan i
              kommissionens arbete under 2014 är därför att främja tillväxt
              och sysselsättning. En viktig del av detta är förstås gränsöverskridande
              regler för bank- och finanssektorn för att skydda insättande och
              hantera bankkriser. Det är givetvis viktigt även för Sverige att
              det finns välfungerande kapitalmarknader. En välfungerande inre
              marknad är också en central prioritering. Därför är det viktigt
              att den inre marknadens bestämmelser på områden som tjänster och
              energi genomförs. Kommissionen lyfter även fram en inre marknad
              för telekommunikation som ligger till grund för en verklig digital
              inre marknad.
            </seg>
            <seg n="ac7a7abb">
              Kommissionen vill under 2014 bygga vidare på förslagen om en
              ram för klimat- och energipolitiken fram till 2030. Resurseffektivisering,
              minskad miljöpåverkan, avfallshantering och hållbar förvaltning
              av naturresurser är viktiga delar. Det krävs enligt kommissionen
              ansträngningar för att visa att Europeiska unionen går i spetsen
              inför förhandlingarna om ett internationellt klimatavtal under
              2015.
            </seg>
            <seg n="1efa24c5">
              Fru talman! Blodbadet i Syrien har pågått i snart tre år. Över
              hundra tusen människor har dödats, fler än nio miljoner människor
              har tvingats lämna sina hem och de registrerade flyktingarna i
              FN-lägren i grannländerna, i UNHCR:s läger, är fler än 2,4 miljoner
              i dag. Det finns inga tecken på att detta krig kommer att ta slut
              inom kort. Snarare kan det komma att fortsätta i flera år.
            </seg>
            <seg n="10b506f9">
              I detta sammanhang är det viktigt att betona vikten av att länderna
              i Europa tar sitt humanitära ansvar och framför allt ställer upp
              för de flyktingar som nu kommer hit. Det handlar dels om de människor
              som kommer in till Europa och söker asyl, dels om dem som vi genom
              vidarebosättningsavtal med UNHCR kan ta emot som kvotflyktingar
              från lägren i grannländerna.
            </seg>
            <seg n="0b11ab96">
              Jag är stolt över att Sveriges EU-kommissionär Cecilia Malmström
              arbetar mycket aktivt för detta och för att övertyga fler medlemsstater
              i unionen att ställa upp för människorna som flyr från Syrien.
              2,4 miljoner människor sitter i grannländerna. Behovet av vidarebosättningsplatser,
              den kapacitet som FN:s flyktingkommissariat UNHCR har för förra
              året och i år, är 30 000 platser. Det betyder att om Europeiska
              unionen klarar av att tillsammans ta emot 30 000 kvotflyktingar
              har vi klarat den kapacitet som UNHCR har för att rent administrativt
              och byråkratiskt ordna fram vidarebosättningsplatser.
            </seg>
            <seg n="e75f49d8">
              Det vore förödande om Europeiska unionens 28 medlemsstater inte
              tillsammans kan komma överens om att hjälpa de 30 000 människor
              som har den allra mest sargade och svåra tillvaron i dag i flyktinglägren
              i Libanon, Jordanien, Irak, Turkiet och Egypten.
            </seg>
            <seg n="36ea4cd1">
              Katastrofen i Syrien är inte temporär; den är permanent. Det
              är viktigt att vi förstår detta. Det här kriget kommer att påverka
              också oss i Europa, vare sig vi vill det eller inte. Det kommer
              att påverka oss under längre tid, flera årtionden, inte minst
              när det gäller flyktingar men givetvis också när det gäller en
              mer instabil Mellanösternregion, en mer orolig region i sin helhet.
              Det innebär risk för nya konflikter, risk för förvärrade konflikter,
              risk för fluktuerande oljepris och andra typer av marknadsförändringar
              som kan påverka jobb, ekonomi, räntor och stabilitet också i andra
              delar av världen.
            </seg>
            <seg n="0bda7641">
              Europeiska unionen, inte minst utrikestjänsten EEAS, kan spela
              en viktig roll för en mer positiv utveckling i Mellanösternregionen.
              Genom ett starkare utrikespolitiskt samarbete och en tydligare
              utrikespolitisk kurs i Europa kan vi återta förlorad mark och
              bli en starkare aktör i vårt närområde.
            </seg>
            <seg n="4ed32c63">
              Jag vill verkligen instämma i det som Socialdemokraterna nämnde
              tidigare i fråga om det som nu sker i Ukraina. När vi betraktar
              utvecklingen i Ryssland, i det östliga partnerskapet och även
              i oroshärdarna i det södra grannskapet är det absolut nödvändigt
              att Europeiska unionen blir en starkare aktör i vårt närområde
              och återtar förlorad mark där EU har försvagats till följd av
              finanskrisen.
            </seg>
            <seg n="54577f14">
              Det behövs ett djupare samarbete mellan Europeiska unionen och
              grannländerna samtidigt som EU givetvis måste behålla en tydlighet
              när det gäller värderingar om demokrati och vikten av mänskliga
              rättigheter. Genom ett fördjupat samarbete, snabbare och mer omfattande
              marknadstillträde och ökad rörlighet genom visumliberaliseringar
              för länder som genomför reformer kan Europeiska unionen också
              stärka trovärdigheten och på ett positivt sätt bidra till att
              människors vardag och framtidsmöjligheter blir bättre.
            </seg>
            <seg n="c5c5f024">
              Fru talman! Avslutningsvis vill jag säga några ord om det som
              sagts i tidigare anföranden.
            </seg>
            <seg n="3aef3ebd">
              Det värmer även mitt liberala hjärta när Miljöpartiet kraftfullt
              och engagerat talar om vikten av fri rörlighet.
            </seg>
            <seg n="60fc9be7">
              Då säger Bodil Ceballos att man ska exportera den svenska modellen
              för arbetskraftsinvandring. Den svenska modellen innebär i grund
              och botten att arbetsgivarnas behov får en tydligare ställning.
              Har arbetsgivaren behov av en viss typ av kompetens som inte finns
              kan man efterfråga den utanför Sveriges gränser utan att facket
              ska kunna gå in och ha något slags vetorätt eller stoppa detta.
            </seg>
            <seg n="2473fb28">
              Miljöpartiet säger att man ska exportera den svenska modellen
              för arbetskraftsinvandring. Då blir frågan: Vad säger Socialdemokraterna
              och Vänsterpartiet om detta? Ni har ju för avsikt – i alla fall
              några av er, det är oklart vilka – att utgöra ett regeringsunderlag
              eller sitta i regeringen efter höstens val, om ni vinner valet.
              Vad händer då? Blir det Miljöpartiet som ska exportera den svenska
              arbetskraftsinvandringsmodellen, eller blir det Socialdemokraterna
              och Vänsterpartiet som ska importera en arbetskraftsmodell från
              de mest restriktiva staterna i Europeiska unionen? Det är något
              oklart. Det finns ett behov av att väljarna får besked om vad
              som gäller i den här frågan.
            </seg>
            <seg n="fc4c841a">
              Sedan kritiserar Miljöpartiet att man inte ska registrera finansiella
              transaktioner. Vad innebär då denna Tobinskatt som Miljöpartiet
              så väl omhuldar? Den innebär ju att samtliga olika kapitaltransaktioner
              kommer att behöva registreras. Vem tror Miljöpartiet kommer att
              registrera dessa olika transaktioner i USA? En Tobinskatt innebär
              förstås i förlängningen en massiv övervakning av finansiella transaktioner,
              och givetvis kommer NSA och andra att vara inblandade också i
              en sådan politik.
            </seg>
            <seg n="58c66ef0">
              Sverigedemokraterna talar om tillväxt och konkurrens i andra
              länder än Sverige. Det vill inte Sverigedemokraterna att Sverige
              ska bidra till. Jo, men det är klart att vi ska det, Johnny Skalin,
              därför att ekonomin hänger ihop. Om det blir en större tillväxt
              i Frankrike, Bulgarien, Rumänien och Italien kan de köpa fler
              av våra produkter. Ekonomin hänger ihop. Det finns inte en möjlighet
              i världen att kraftigt öka Sveriges ekonomiska tillväxt, om inte
              tillväxten och konkurrenskraften blir starkare i övriga Europa.
            </seg>
            <seg n="3a0f20a0">
              Vänsterpartiet talar om Europeiska unionens murar. Ja, men Vänsterpartiet
              vill ju inte vara med i Europeiska unionen. Vänsterpartiets politik
              innebär ju att vi inte ska ha den passfrihet som Schengen innebär,
              att vi inte ska ha ett gemensamt gränsskydd som innebär att passfriheten
              kan upprätthållas samt att vi inte ska ha någon gemensam flyktingpolitik.
              Det innebär ju en kapplöpning mot ett Europa där de 28 medlemsstaterna
              ska återinföra alla dessa murar och regleringar på hemmaplan.
              Det skulle leda till en boom i taggtråd. De enda som skulle gynnas
              av Vänsterpartiets politik är ju de som vill sälja taggtråd till
              andra länder. De skulle tjäna stora pengar på att sätta upp all
              taggtråd mellan dessa 28 länder. Men det betyder ju inte på något
              sätt att det skulle bli lättare för en flykting från Syrien att
              komma till Europa om det blir fler gränser inom Europa. Tvärtom
              innebär denna politik mindre av samarbete i Europa och fler och
              fler murar. Sådana murar kommer också att innebära större, hårdare
              och tuffare kontroll gentemot tredje land.
            </seg>
            <seg n="32f9a34b">
              Fru talman! Avslutningsvis: Europeiska unionen måste vara en
              del av lösningen på problemen i världen. Genom en aktiv union
              på miljö- och klimatområdet kan EU bidra till en lösning för att
              nå ett klimatavtal som är offensivt och framåtsyftande. Genom
              ett starkare samarbete på det utrikespolitiska området kan EU
              bidra till en lösning på konflikter i omvärlden, till exempel
              i Ukraina, Syrien eller Egypten – länder som har gått i baklås.
              Där kan Europeiska unionen spela en positiv roll. Genom ett fördjupat
              ekonomiskt samarbete i Europa och bättre fungerande kapitalmarknader
              kan Europeiska unionen genom en mer stabil ekonomi i medlemsstaterna
              och i unionen som helhet bidra till att vara en lösning på problemen
              i världen.
            </seg>
            <seg n="6f4176ca">
              Det vi har sett i finanskrisen under de senaste åren är ju att
              ett försvagat Europeiska unionen och medlemsstater som har stora
              ekonomiska problem innebär att Europeiska unionen snarare uppfattas
              som problemet än lösningen på problemen. Men vi måste se detta
              i ett vidare perspektiv. Problemen är långt mycket större utanför
              våra gränser. Därför måste Europeiska unionen kunna bidra till
              att vara en del av lösningen på problemen.
            </seg>
            <seg n="557243d7">
              Folkpartiet är ett Europavänligt parti. Vi tycker att de här
              debatterna är viktiga. Vi tycker att det är viktigt att Europa
              står starkt. Vi tycker att det är viktigt att det finns ett stort
              engagemang för ett starkare Europasamarbete, för vi vet hur viktigt
              det är för Europa och för att vår kontinent ska kunna vara en
              kontinent i demokrati, marknadsekonomi och frihet i framtiden
              och inte falla tillbaka igen till de konflikter och den oförsonlighet
              som tyvärr har präglat vår kontinent genom årens lopp.
            </seg>
          </u>
          <note n="831fa43e">
            I detta anförande instämde Christer Winbäck (FP).
          </note>
          <note type="speaker" n="d0389a3b">
            Anf. 11 LARS OHLY (V) replik:
          </note>
          <u who="Q262285" xml:id="i-be680e50ec6e5b35-1" n="8a266151">
            <seg n="cd774dc6">
              Fru talman! För ett ögonblick trodde jag att jag var förflyttad
              till en kongress för Liberala ungdomsförbundet med tanke på det
              höga tonläget.
            </seg>
            <seg n="c736cb31">
              Jag vill börja med att uttrycka min respekt för Fredrik Malm
              och för Folkpartiet. Ni vågar ju stå för att ni tycker att euron
              är en utmärkt idé, trots verkligheten. Ni har ungefär samma paroll
              för den ekonomiska politiken i Europa som kommissionen har – mer
              av samma. Ni vill ha mer av överstatlighet, mer av gemensamt fattade
              beslut. Ni vill ha mindre av självständighet och mer av nedskärningar
              i krisens spår.
            </seg>
            <seg n="fec06e9a">
              Dessutom har Fredrik Malm lite problem med den fria rörligheten.
              I Fredrik Malms värld förutsätter den fria rörligheten inom Europa
              att oseriösa arbetsgivare får utnyttja utländsk arbetskraft. Därmed
              går Fredrik Malm deras ärenden som vill minska den fria rörligheten,
              som vill inskränka den.
            </seg>
            <seg n="dbc5af5e">
              Jag ser två hot med den fria rörligheten, dels de rasistiska,
              främlingsfientliga partierna som vill stänga gränserna, dels de
              som vill att arbetsgivare ska kunna fortsätta att utnyttja arbetare
              från andra länder till sämre villkor än de som arbetarna i Sverige
              har kämpat sig till genom kollektivavtal. Detta kan vara svårt
              att förstå, men egentligen hänger det ihop. Jag tror att Folkpartiet
              tycker att det överordnade målet, nämligen att sänka löneläget
              totalt, är viktigare än att bekämpa de främlingsfientliga krafternas
              murar runt Sverige.
            </seg>
            <seg n="2a7e7be4">
              När Cecilia Malmström mycket förtjänstfullt arbetar för en bättre
              flyktingpolitik, då väljer den svenska regeringen – som Fredrik
              Malm stöder – att inte ta strid mot Ashton och stödja Cecilia
              Malmström i hennes försök att skapa lagliga vägar in i Europa.
              Häromdagen lade hon dessutom fram ett förslag om offentlighet
              för partibidrag. Vad jag förstår kommer Fredrik Malms regering
              inte att leverera det heller. Så jag skulle nog vara lite försiktig
              med att påstå att man stöder Cecilia Malmström.
            </seg>
          </u>
          <note type="speaker" n="e5933759">
            Anf. 12 FREDRIK MALM (FP) replik:
          </note>
          <u who="Q3675520" xml:id="i-dbfe7b9f95b211a3-1" n="65ac102b">
            <seg n="b20c63c5">
              Fru talman! Det finns en skillnad här mellan liberaler och socialister
              i synen på arbetsmarknaden, på rörlighet och annat. Vänsterpartiet
              har ju i grund och botten uppfattningen att så länge du inte kommer
              hit för att arbeta, så är du välkommen. Men om du kommer hit för
              att arbeta stöter du genast på ett antal olika problem. Framför
              allt handlar det om fackliga särintressen som man anser vara väldigt
              viktiga att värna om.
            </seg>
            <seg n="f6ff55cb">
              Oseriösa arbetsgivare är ett problem som måste lösas med de lagar,
              regler och direktiv som finns på plats i medlemsstaterna. Det
              finns också gemensamma direktiv och en ordning för vad som är
              kärnan i avtal och annat. Men man ska ju inte blanda ihop detta;
              att det finns oseriösa arbetsgivare kan inte innebära att man
              ska stänga gränsen om en rörmokare från Ukraina skulle vilja komma
              hit och jobba. Att det finns oseriösa arbetsgivare kan inte vara
              ett argument för att inskränka rörligheten. Det måste vara ett
              argument för att ha bra lagar så att man kan komma åt oseriösa
              arbetsgivare.
            </seg>
            <seg n="1a178cb0">
              Fru talman! Annars kan man argumentera på det sättet också i
              andra frågor. Det finns människor som smugglar knark, men det
              betyder ju inte att vi vill stänga gränsen. Däremot vill vi komma
              åt knarksmugglarna. På samma sätt måste det vara på arbetsmarknaden,
              att de lagar och regler som gäller givetvis ska upprätthållas.
              Att vi argumenterar för möjligheten för till exempel en restaurang
              med en viss internationell nisch att ta in personal från ett annat
              land ska ju inte på något sätt förväxlas med att vi skulle förespråka
              en sorts lönedumpning. Det tycker jag verkligen är skrämselargumentation.
            </seg>
          </u>
          <note type="speaker" n="f1f22a47">
            Anf. 13 LARS OHLY (V) replik:
          </note>
          <u who="Q262285" xml:id="i-be680e50ec6e5b35-2" n="8a266151">
            <seg n="7d3fb537">
              Fru talman! Nu bemötte Fredrik Malm någon annan än mig. Jag vet
              inte vem som har stått och talat mot att människor ska kunna leva,
              bo och arbeta i andra länder. Fredrik Malm är välkommen att läsa
              mitt anförande i protokollet i morgon.
            </seg>
            <seg n="2b726697">
              Det är en av de bästa förtjänsterna med Europeiska unionen, att
              människor kan röra sig fritt. Men tyvärr är den friheten begränsad
              till enbart unionsländerna. EU bygger murar utåt, förhindrar människor
              att komma som arbetskraft men också att utnyttja sin rätt till
              asyl och att kunna fly från svåra förhållanden.
            </seg>
            <seg n="395d357e">
              När det gäller seriösa och oseriösa arbetsgivare har ni ju inga
              förslag om att kollektivavtal ska gälla, om att ett socialt protokoll
              ska införas eller om att alla som arbetar inom en bransch i ett
              land ska ha samma rättigheter, samma arbetsvillkor och samma löner.
              I stället ser ni stillatigande, kanske med viss förtjusning till
              och med, på när utländska arbetare utnyttjas på till exempel den
              svenska arbetsmarknaden. Anledningen till det, som jag försöker
              utröna, kan ju bara vara att ni tycker att effekterna av det är
              bra, för effekterna är att löneläget sänks på hela den svenska
              arbetsmarknaden. De arbetare som jobbar enligt kollektivavtal
              får plötsligt konkurrera med arbetare som utnyttjas till sämre
              villkor och lägre löner. Därigenom hindras de naturligtvis från
              att förbättra sina löner och tvingas i stället att försämra dem
              och anpassa dem nedåt.
            </seg>
            <seg n="aea484c3">
              Jag tror att Folkpartiet har hamnat i en fälla där ambitionen
              att minska lönekraven, sänka löneökningarna, står över den fria
              rörligheten. Därför går Fredrik Malm och Folkpartiet bort sig,
              och det är sorgligt att se.
            </seg>
          </u>
          <note type="speaker" n="5c5b4af9">
            Anf. 14 FREDRIK MALM (FP) replik:
          </note>
          <u who="Q3675520" xml:id="i-dbfe7b9f95b211a3-2" n="65ac102b">
            <seg n="5d5af187">
              Fru talman! Jag undrar om det var federalisten Ohly som talade
              alldeles nyss om att det är viktigt med sociala protokoll och
              en socialpolitik på Europanivå. Jag välkomnar en diskussion om
              de frågorna på europeisk nivå, men det har möjligen sina komplikationer.
              Jag tror att det är synnerligen svårt, fru talman, att förena
              ett utträdeskrav ur den europeiska unionen med åsikten att man
              ska ha en överstatlig socialpolitik i samma union. Men Lars Ohly
              kanske får den ekvationen att gå ihop på något lämpligt sätt.
            </seg>
            <seg n="ae852463">
              Diskussionen om sänkta löner finns också i Norge. Där säger man:
              Nu kommer svenskarna och tar våra jobb och bidrar till sänkta
              löner. Vi var i och för sig här först, men vi vill inte ha dem.
              Så säger man i Norge. Jag är inte beredd att säga att de svenskar
              som åker till Norge och jobbar gör fel. Jag är inte heller beredd
              att säga att det skulle vara något avsevärt avbräck för den ekonomiska
              utvecklingen i Skandinavien, i Norge eller i Sverige att de gör
              det.
            </seg>
            <seg n="39ac07db">
              Jag har svårt att se att det bredare omvandlingstryck som pågår
              i hela världsekonomin innebär något problem. Det här är ju inte
              något specifikt för Sverige som vi diskuterar. Filippinerna har
              flera miljoner utlandsmedborgare som är stationerade lite överallt.
              Andra länder har mängder av gästarbetare och migrantarbetare runt
              om i hela världen som bidrar till att ekonomin växer, och människor
              får bättre förhållanden än vad de har i sina hemländer.
            </seg>
            <seg n="8e17f6cf">
              Diskussionen här, fru talman, måste handla om hur dessa människor
              får värdiga villkor och att arbetsgivarna är seriösa. I den bemärkelsen
              kan jag dela Lars Ohlys uppfattning om vikten av att detta kan
              tillgodoses. Men det kan inte ske genom att man låter till exempel
              fackliga särintressen ha någon sorts vetorätt över människors
              möjligheter att komma hit och jobba, tycker jag.
            </seg>
          </u>
          <note type="speaker" n="f654022f">
            Anf. 15 JOHNNY SKALIN (SD) replik:
          </note>
          <u who="Q6328008" xml:id="i-73385ee17756dd0a-3" n="bd59c053">
            <seg n="6daada42">
              Fru talman! Folkpartiet och Fredrik Malm pratar om att vi är
              protektionistiska och att vi inte inser att tillväxt och ekonomi
              hänger ihop. Ingenting av det här har jag någonsin sagt i något
              sammanhang. Ingen annan sverigedemokrat i ledande position har
              heller gjort det, såvitt jag vet. Det är helt enkelt en politik
              som vi inte bedriver eller står för.
            </seg>
            <seg n="87d940d5">
              Vi erkänner givetvis att Sverige är en liten och öppen ekonomi
              som är beroende av omvärlden. Vi inser att vi är beroende av att
              samarbeta med andra länder. Det ska vi också göra, och det är
              det som vi förespråkar. Det är också därför som vi kritiserar
              utvecklingen inom den europeiska unionen som inte alls handlar
              om ett samarbete längre, vilket Folkpartiet och andra EU-positiva
              partier hävdar att det gör. I ett samarbete måste man vara överens
              om åtgärder som vidtas eller förslag som läggs fram. Annars är
              det ju inte längre ett samarbete.
            </seg>
            <seg n="43b3c6a8">
              Fredrik Malm hävdade också vi är några populister här. Jag uppfattar
              det som att han riktade det uttalandet till mitt parti, som enligt
              honom ställer krav på stängda gränser, men inte heller det stämmer.
              Vi har aldrig sagt någonting om att vi ska stänga några gränser,
              utan det är någonting som Fredrik Malm och hans partikamrater
              helt har hittat på. Däremot vill vi ställa lite högre krav på
              gränserna så att vi har en kontrollerad nivå på invandringen och
              så att vi har en kontrollerad politik för migration på svensk
              nivå. Jag tycker inte att det här är någonting som ska överföras
              till europeisk nivå, vilket däremot Fredrik Malm förmodligen är
              positiv till.
            </seg>
            <seg n="7c9d2379">
              Jag tycker att det är lite tråkigt att Folkpartiet bedriver debatten
              på det här sättet och att man inte är beredd att föra en saklig
              debatt om de sakliga förslag som vi lägger fram. Varför är vi
              emot bankunionen? Varför är vi emot det ena och det andra, och
              varför är vi för andra förslag?
            </seg>
            <seg n="337f409d">
              Varför måste man kasta paj på varandra på det här sättet och
              utmåla sina motståndare som någonting som de inte är, Fredrik
              Malm?
            </seg>
          </u>
          <note type="speaker" n="dad27377">
            Anf. 16 FREDRIK MALM (FP) replik:
          </note>
          <u who="Q3675520" xml:id="i-dbfe7b9f95b211a3-3" n="65ac102b">
            <seg n="e7cbc5ab">
              Fru talman! Jag beskrev mycket riktigt Sverigedemokraterna som
              ett parti som är protektionistiskt och populistiskt. Jag tror
              att jag bredde på ytterligare en aning med några invektiv till.
              Det är viktigt att det här klargörs. Man kan inte å ena sidan
              sänka rösten en aning och medge att Sverige är en liten, öppen
              ekonomi som är beroende av omvärlden och i nästa stund fullständigt
              kallhamrat driva en politik som innebär att vi i praktiken skulle
              åka hem, låsa dörren, kasta nyckeln i Östersjön och inte på något
              sätt ställa upp för de människor som finns i andra delar av världen
              eller verka för en friare handel eller goda möjligheter för den
              svenska exportindustrin.
            </seg>
            <seg n="99eadf2f">
              Jag tror att Johnny Skalin borde åka och tala med de svenska
              exportorienterade företagen och fråga dem om de tror att det blir
              bättre av att Sverige vänder sig mer inåt och om de tror att de
              kommer att sälja fler bilar för att Sverigedemokraterna vägrar
              att ställa upp för att det ska bli bättre i Sydeuropa och för
              att de länderna ska klara sina ekonomier. Fråga Volvo, Stora Enso,
              Sandvik och de andra stora företagen: Tror ni att det blir bättre
              av att Sverige inte ställer upp för en gemensam tillsyn, översyn
              och kontroll av kapitalmarknaden, finansmarknaden och bankväsendet
              i Europa?
            </seg>
            <seg n="e3088ab6">
              Är det något företag som är engagerat på den internationella
              arenan eller på olika sätt ägnar sig åt export eller import och
              har verksamhet, underleverantörer, outsourcing och så vidare i
              andra länder som tror att världen blir bättre för att man inte
              ställer upp på gemensamma regelverk för att få finansmarknad och
              kapitalmarknad att fungera bättre? Jag kan inte tänka mig det,
              fru talman. Det är inte de signalerna, att man vill att Sverige
              ska sluta sig mer inåt, bli en mindre del av globaliseringen,
              ta emot färre människor från andra länder eller inte ägna sig
              åt exportfrämjande verksamhet och annat, som vi får från näringslivet.
            </seg>
          </u>
          <note type="speaker" n="0a9de1df">
            Anf. 17 JOHNNY SKALIN (SD) replik:
          </note>
          <u who="Q6328008" xml:id="i-73385ee17756dd0a-4" n="bd59c053">
            <seg n="9bf6978f">
              Fru talman! Jag riktade en vädjan till Fredrik Malm att vara
              lite mer saklig i sin argumentation. Jag har aldrig sagt någonting
              om att vi ska vända oss inåt vad gäller handeln. Vi ska handla
              med andra länder. Vi ska samarbeta med andra länder. Det vi vänder
              oss emot är maktöverföringen där man flyttar över demokratin från
              Sverige till Europa. Man kallar det för demokrati i Europa, vilket
              det inte är. Vi har en EU-kommission som inte ens är folkvald,
              vi har hemliga voteringar i kammaren och även i utskotten i Europaparlamentet,
              vi har en ledare i EU som heter Herman Van Rompuy, som officiellt
              är EU-president och som hävdar att Italien behöver reformer, inte
              fria, öppna val.
            </seg>
            <seg n="8f748494">
              Det här europeiska projektet handlar över huvud taget inte om
              något samarbete. Det handlar om att ta makt över nationer och
              lägga över makten till Europa, till en federation som bestämmer
              över alla de här länderna. Det handlar om att flytta över makten
              från de nationella parlamenten till Europa. Det är det som den
              här diskussionen, i alla fall den som jag för fram, handlar om.
              Det handlar inte om att vi ska fjärma oss från vår omvärld. Vi
              ska tvärtom stärka våra relationer till omvärlden men inom fria,
              öppna och demokratiska nationer.
            </seg>
            <seg n="7c9f8e9d">
              Sedan vill jag fråga Fredrik Malm: I det här förslaget som kommissionen
              lägger fram nu anger man att man vill lägga fram ett ramverk för
              hur EU ska reagera i situationer där de grundläggande värderingarna
              och rättsstaten verkar vara hotade i medlemsstaterna. Vad menar
              man med det? Hur ser Folkpartiet på det här, hur vill Folkpartiet
              att man från kommissionens sida ska lägga fram det här förslaget
              och vad menar man med de grundläggande värderingarna? Vems värderingar
              pratar man om? Är det kommissionens värderingar, eller är det
              de demokratiska grundvärderingarna som vi talar om här i Sverige,
              nämligen att makten ska utgå från folket?
            </seg>
          </u>
          <note type="speaker" n="f661224e">
            Anf. 18 FREDRIK MALM (FP) replik:
          </note>
          <u who="Q3675520" xml:id="i-dbfe7b9f95b211a3-4" n="65ac102b">
            <seg n="3cbdda0e">
              Fru talman! När det gäller det sista som Johnny Skalin sade vill
              jag å det starkaste inskärpa att det inte är så att all makt utgår
              från folket. Det är all offentlig makt som utgår från folket.
              Det är bra om vi har den distinktionen klar för oss. Den doktrin
              som låg till grund för Sverigedemokraternas grundande gick ut
              på att all makt går genom folket, genom ledaren.
            </seg>
            <seg n="7daf21dc">
              Fru talman! Det är klart att Europeiska unionen har fått större
              befogenheter i dag. Så kommer det nog att vara. Det pekar i den
              riktningen genom ett antal nya mekanismer och annat för att kontrollera
              bankväsen och finansväsen och för att rädda fallfärdiga ekonomier
              på olika sätt.
            </seg>
            <seg n="0dcae782">
              Hur kommer det sig att det har blivit så? Det får man fråga regeringarna
              i de enskilda medlemsstaterna som inte har skött sina ekonomier.
              Att de här nya strukturerna formas på europeisk nivå, framför
              allt genom centralbanken, och att Europeiska unionen får de här
              starkare tillsynsbefogenheterna är en följd av att medlemsstaterna
              inte har skött sina ekonomier.
            </seg>
            <seg n="af83f760">
              Det är klart att om Europeiska unionen får starkare befogenheter
              måste man också – på den punkten håller jag med Johnny Skalin;
              nota bene, för det händer inte varje dag – minska det demokratiska
              underskottet i Europeiska unionen. Men som jag tolkade Johnny
              Skalin menade han att det är problematiskt att inte kommissionsordföranden
              är folkvald. Ja, det kan jag också tycka. Det vore bra om man
              hade ett större inslag av representativ och direktvald demokrati
              på EU-nivå.
            </seg>
            <seg n="b3d79e20">
              Det är också viktigt att Europaparlamentet får en starkare ställning,
              fru talman, och en starkare demokratisk förankring. Men för att
              Europaparlamentet ska få en större legitimitet behöver det kanske
              också få lite större befogenheter. Det betyder en maktöverflyttning
              till de parlamentariska och direktvalda organen.
            </seg>
          </u>
          <note type="speaker" n="791c4777">
            Anf. 19 BODIL CEBALLOS (MP) replik:
          </note>
          <u who="unknown" xml:id="i-d738f5c8341b2e79-3" n="faebd430">
            <seg n="7b75da24">
              Fru talman! Jag håller med Lars Ohly om att det är ett högt tonläge
              Fredrik Malm har.
            </seg>
            <seg n="e2ba1c00">
              Jag blev lite brydd, må jag säga, när Fredrik Malm nästan attackerade
              oss för att vi vill exportera den arbetskraftsinvandringsmodell
              som vi gemensamt, Alliansen tillsammans med Miljöpartiet, tog
              fram här i riksdagen under förra mandatperioden. Det är en modell
              som vi menar är mycket bättre än den man har på EU-nivå. Där har
              man bara det så kallade blåkortet och ska bara ta in högutbildade
              och inte andra. Det är någonting som snarare bidrar till brain
              drain från andra länder.
            </seg>
            <seg n="ab5e39da">
              Jag skulle vilja veta om Fredrik Malm anser att den modell som
              vi gemensamt kom överens om inte är bra och om inte han också
              skulle vilja införa den på EU-nivå så att människor, både låg-
              och högutbildade, får möjlighet att komma till Europa för att
              arbeta.
            </seg>
            <seg n="cb56f08f">
              Den lag som vi tog fram försåg vi med hängslen och livrem. Facket
              skulle vara inblandat och få säga sitt. Sedan har det i vissa
              fall visat sig att människor har kringgått lagen och att människor
              har drabbats av den på ett eller annat vis när det gäller lönebildning
              och annat. Men då får vi titta på det som har blivit fel och ändra
              det, inte säga att lagen är dålig som sådan som vissa – i och
              för sig inte Fredrik Malm – tycker.
            </seg>
            <seg n="d52852e3">
              Jag vill inte kalla det för fackliga särintressen, som Fredrik
              sade här. Facket är viktigt, och att facket är delaktigt i processen
              är bra. Det som har blivit fel ska vi rätta till, men lagen som
              sådan är bra. Vi borde exportera den och få de andra EU-länderna
              att göra likadant, tänker jag.
            </seg>
          </u>
          <note type="speaker" n="139f3cbd">
            Anf. 20 FREDRIK MALM (FP) replik:
          </note>
          <u who="Q3675520" xml:id="i-dbfe7b9f95b211a3-5" n="65ac102b">
            <seg n="ab045284">
              Fru talman! Om det är så att det jag sade missuppfattades av
              Miljöpartiet är det tråkigt. Jag står mycket väl bakom detta.
              Jag tycker att denna friare rörlighet är viktig.
            </seg>
            <seg n="2454c654">
              Jag frågade bara i all enkelhet vad som händer när Bodil Ceballos
              står tillsammans med Tommy Waidelich utanför Coop Forum i Nacka
              och ska hålla torgmöte i valrörelsen. Då kommer nämligen Bodil
              Ceballos att säga att vi ska exportera den svenska modellen för
              arbetskraftsinvandring, och sedan kommer Tommy Waidelich att säga
              någonting helt annat. Jag menade att för väljarna som går till
              valurnan i höst är det väl i högsta grad väsentligt hur politiken
              blir efter valet.
            </seg>
            <seg n="4e840564">
              En friare arbetskraftsinvandring, en friare rörlighet över huvud
              taget för arbetskraft i hela Europeiska unionen – ja, i hela världen
              – är förstås någonting som vi önskar oss. Min fråga handlade bara
              om hur de rödgröna har tänkt sig att få ihop politiken när de
              har ett parti som i grund och botten anser att man ska kunna ha
              facklig vetorätt eller enbart bristyrkesinvandring medan Miljöpartiet
              är betydligt mer radikalt och progressivt i samarbetet med alliansregeringen.
              Vänsterpartiet kommer med lite olika bud – Lars Ohly säger en
              sak här; det verkar vara en annan sak när man talar med andra
              företrädare. Det är något oklart vad som gäller.
            </seg>
            <seg n="e0b52d6c">
              För Miljöpartiet är det ju viktigt att det är tydligt vad det
              vi stoppar i oss innehåller. Då är det väl bra att det också är
              tydligt vad det man röstar på innehåller.
            </seg>
          </u>
          <note type="speaker" n="0a05999f">
            Anf. 21 BODIL CEBALLOS (MP) replik:
          </note>
          <u who="unknown" xml:id="i-d738f5c8341b2e79-4" n="faebd430">
            <seg n="ff1b04f7">
              Fru talman! Nu känner jag att jag inte riktigt fick svar på min
              fråga om Fredrik Malm också tycker att vi ska exportera den här
              modellen och om Fredrik Malm och alliansregeringen aktivt arbetar
              för att vi ska få en bredare bas för arbetskraftsinvandring än
              den vi har i dag i EU-länderna. Det skulle jag vilja få svar på.
            </seg>
            <seg n="18b962b5">
              Hur Tommy och jag kommer att uttrycka oss i valrörelsen är inte
              jag orolig över. Jag är inte orolig över om vi ska kunna komma
              överens i den här frågan såväl som i väldigt många andra frågor.
              Vi brukar komma överens med Socialdemokraterna, så jag är inte
              särskilt orolig att vi inte ska lyckas även denna gång.
            </seg>
            <seg n="a3685404">
              Vi hade en annan fråga också. Den gäller det som jag tog upp
              om den andra delen av Helsingforssprogrammet och handlar om övervakningssamhället.
              Jag tror egentligen att inte heller Folkpartiet är väldigt förtjust
              i att vi har ett övervakningssamhälle på det sätt som vi har i
              dag. Det borde strida mot era principer, tänker jag. Vi ser ju
              att under de åren som har varit sedan den 11 september 2001 har
              en mängd olika lagstiftningar tagits fram i EU och i resten av
              världen för att bekämpa terrorismen. Jag tänkte snarare på den
              lagstiftningen, inte på det som Fredrik Malm tog upp om Tobinskatt.
              Jag tänkte på Swift och ACTA och väldigt många andra sådana lagstiftningar
              i mitt anförande.
            </seg>
            <seg n="28683808">
              När det gäller Tobinskatten är det så att Miljöpartiet under
              lång tid har förespråkat att vi ska ha en skatt på finansiella
              transaktioner. Vi menar att vi behöver hitta nya finansieringsmodeller
              för att till exempel ta oss an klimatpåverkan, alltså hitta nya
              mekanismer för att råda bot på olika problem som vi har gemensamt.
              En Tobinskatt kan vara en sådan mekanism.
            </seg>
          </u>
          <note type="speaker" n="3cfb270b">
            Anf. 22 FREDRIK MALM (FP) replik:
          </note>
          <u who="Q3675520" xml:id="i-dbfe7b9f95b211a3-6" n="65ac102b">
            <seg n="c67dfa5b">
              Fru talman! Det är klart att Bodil Ceballos och Miljöpartiet
              säger att man inte är orolig eftersom man har kommit överens med
              Socialdemokraterna förut. Det är bara det att ingen vet hur den
              här överenskommelsen kommer att se ut.
            </seg>
            <seg n="cbc36b64">
              Om vi har ett parti som vill begränsa möjligheterna för människor
              att komma hit och jobba och ett annat parti som vill att fler
              människor ska kunna komma hit och jobba, hur blir kompromissen
              då? Vad innebär den migrationspolitik och politik för arbetskraftsinvandring
              som den nuvarande regeringen och Miljöpartiet har kommit överens
              om? Vad innebär den efter valet? Det är det ingen som vet. Det
              måste ju väljarna få besked om. Det var det, fru talman, som jag
              i all enkelhet frågade från talarstolen. Hur kommer det att bli?
            </seg>
            <seg n="cea318f7">
              Vi vet ju att vi har vissa uppfattningar i Folkpartiet som inte
              alla andra partier håller med om. En del uppfattningar är vi alldeles
              ensamma om. Det brukar bli så efter några år att de andra partierna
              ansluter sig till det som vi säger. Sedan kan det också genomföras
              när det finns en majoritet för det i regeringsställning eller
              i riksdagen. Det är klart att det är så. Jag är mycket ödmjuk
              inför det och ser inga som helst problem i att Miljöpartiet för
              fram sina ståndpunkter. Men det är ju viktigt inför valet i höst
              att vi också vet hur den gemensamma politiken i så fall skulle
              komma att se ut efter valet.
            </seg>
            <seg n="d1ff9a52">
              Avslutningsvis, fru talman, om detta med övervakningen: Jag delar
              uppfattningen, och det tror jag nog att vi alla gör, att balanspunkten
              mellan den personliga integriteten å ena sidan och statsmaktens
              eller samhällets skydd å andra sidan har skiftat de senaste 10–15
              åren på ett sätt som i vissa fall har kantrat över till att inte
              vara en politik som går att försvara.
            </seg>
            <seg n="8aeb3eb7">
              Det är klart att det är väldigt viktigt att man har ett starkt
              integritetsskydd och att det finns en restriktivitet i synen på
              lagstiftning rörande register, olika utdrag, hur man lämnar ut
              handlingar digitalt och mycket annat sådant. Där tror jag alltså
              att vi står på samma sida.
            </seg>
          </u>
          <note type="speaker" n="14f9b418">
            Anf. 23 FREDRICK FEDERLEY (C):
          </note>
          <u who="Q513301" xml:id="i-1709849dfb718c93-0" n="49e1e8ad">
            <seg n="040c906e">
              Fru talman! Jag vill börja med att yrka bifall till förslaget
              i utskottets utlåtande och avslag på de motioner som finns lagda.
            </seg>
            <seg n="947f13c8">
              Efter andra världskrigets slut sade de europeiska ledarna att
              de ville skapa ett samarbete för att bevara freden under långliga
              tider inom Europa – ett Europa som var härjat och plågat av totalitära
              regimer och motsättningar mellan olika länder och folk inom länder.
              Förföljelsen hade drabbat enskilda etniska grupper och lamslagit
              Europas ekonomi oerhört hårt.
            </seg>
            <seg n="82fa4d4b">
              Den ambitionen har hedrats alltsedan dess. Vi har sett en historiskt
              sett helt otrolig och revolutionerande förändring av sättet att
              samarbeta på. Det är inte längre så att när Sverige vill utöka
              sitt inflytande i världen rustar man en armé och ger sig ned på
              kontinenten för att ta över andra länder. I stället väljer vi
              att rusta oss diplomatiskt – att vi väljer att företräda en bättre
              politik och en bättre ideologisk hållning än man gör i andra länder
              och att vi väljer att vara bättre på att handla och därigenom
              skaffa oss bättre ekonomiska förutsättningar utan att plundra
              andra länder.
            </seg>
            <seg n="1d43e1c9">
              Detta betyder inte att allt som Europeiska unionen gör faller
              väl ut eller att det är något som unionen fortsatt ska ägna sig
              åt. Vi i Centerpartiet talar om ett smalare men vassare EU – smalare
              därför att vi ser att det finns en hel del saker som EU i dag
              arbetar med och som man kanske inte ska arbeta med framöver, och
              vassare därför att vi ser att en hel del av de saker man gör inom
              unionen behöver man fortsatt göra och kanske till och med ha än
              mer utökad kapacitet för.
            </seg>
            <seg n="3a92e456">
              Samtidigt som unionen har tjänat Europa väl och bevarat freden
              länge står man inför stora utmaningar – större utmaningar än EU
              någonsin har stått inför. Det kan låta domedagsaktigt, men påfrestningarna
              på unionen nu är väldigt allvarliga och kan leda fel. Vi står
              i den svåraste ekonomiska kris som Europa har upplevt sedan 1930-talet.
              Vi ser ökade klyftor mellan länder som har och länder som inget
              har. Vi ser ökade klyftor mellan människor, och vi ser hur motsättningarna
              mellan människor växer. Det blir återigen alltmer populärt att
              ge sig på andra på grund av etnicitet, och man vill på nytt bygga
              upp murar som EU har varit med och raserat.
            </seg>
            <seg n="0631c529">
              Vi kan se att EU har grava problem att leva upp till en del internationella
              åtaganden vad gäller till exempel hanteringen av flyktingar. 17
              000 personer beräknas ha omkommit i sin flykt på väg från Mellanöstern
              och Nordafrika till Europa. I kommissionens program inför det
              kommande året talas det väldigt fåordigt om detta, och det är
              allvarligt. Trots att vi har haft en stor debatt i hela Europa,
              inte bara i Sverige, om de oerhört tragiska katastrofer som har
              varit kring Lampedusa, Sicilien, Malta och på andra ställen har
              inget skett, utan man avser att återkomma på rådet i juni för
              att diskutera åtgärder. Men det är nu, särskilt under vinterhalvåret,
              som flest personer riskerar att fara illa.
            </seg>
            <seg n="fab06dc3">
              Det är inte heller något som tyder på att Syrien kommer att vändas
              till ett land av fred och frihet inom en snar framtid. Snarare
              är det som Fredrik Malm sade, att det skick Syrien i dag är i
              är bestående för överskådlig tid. Även om en fred snart skulle
              infinna sig i Syrien beräknar FN att ungefär 11 miljoner människor,
              alltså halva befolkningen i Syrien, kommer att vara flyktingar
              internt i Syrien eller utanför Syrien.
            </seg>
            <seg n="fed524ed">
              När Berlinmuren föll, den 9 november 1989, fick Europa ett uppsving
              av sällan skådat slag. Många länder kom att gå från diktaturer
              och planekonomier till demokratier med marknadsekonomisk grund.
              Transitionen från diktatur till demokrati som skedde då har saknat
              motstycke både innan och efter.
            </seg>
            <seg n="ff752f78">
              Den framtidstro och det hopp som bar oss långt och som gjorde
              att vi blev en stark del av världen i Europa kom att vara ända
              fram till den 11 september 2001, kl. 08.46. Då skedde attacken
              mot World Trade Center, och det som kom att ske i efterdyningarna
              av den attacken blev att hela västvärlden skälvde. Rädslans politik
              kom att ersätta hoppets politik. Det som tidigare hade varit en
              syn på omvärlden som potentiella vänner blev en syn på omvärlden
              som potentiella fiender. Det blev ett sluttande plan, där vi har
              kommit att få en stor mängd integritetskränkande lagstiftning
              som har sin grund i rädslans politik. Det hopp vi kände fram till
              11 september-attacken kom att förbytas i rädsla.
            </seg>
            <seg n="2e374387">
              Vänner blev främmande. Den som skulle kunna bli en handelspartner
              blev någon vi såg på med misstänksamhet. Vi reste nya hinder för
              rörligheten. Vi har försvårat viseringsreglerna för dem som vill
              komma till Europeiska unionen. Samtidigt hör vi att de stöveltramp
              som hördes före andra världskriget återigen börjar röra sig i
              Europa.
            </seg>
            <seg n="2b523e4c">
              I Ungern marscherar partiarbetare uniformerade på gatorna. Vi
              börjar se pogromliknande utbrott gentemot romer och judar. Vi
              kan se hur etniska grupper återigen ställs emot varandra. Jag
              tror att det finns två tydliga förklaringsmodeller. Den ena är
              att i tider av kris och oro blir människan faktiskt mer primitiv.
              Hon värnar sig själv och dem som står henne närmast och är beredd
              att göra ganska drastiska saker för att ge sig på andra.
            </seg>
            <seg n="110ef765">
              Det som är glädjande nu för tiden är att vi har kommit så långt
              i civiliseringsprocessen att vi inte längre behöver se varandra
              som fiender utan kan se att vi tillsammans kan bygga något mycket
              starkare. Men när krisen blir för allvarlig och vi kan se uppemot
              50 procents ungdomsarbetslöshet i vissa länder och hoppet försvinner
              – det hopp som var så kraftigt fram till den 11 september – blir
              svaret rädsla och motsättningar.
            </seg>
            <seg n="a5673313">
              När stöveltrampen hörs måste vi ställa oss den övergripande frågan
              vad vi ska göra. Ska vi totalt retirera och lämna Europeiska unionen,
              eller ska vi välja att använda den potentiella kraft som finns
              i den för att överbrygga hindren? För mig och Centerpartiet är
              svaret tydligt. Vi måste agera inom unionen och få den att bli
              betydligt bättre och vassare. Vi måste arbeta för att minska stöveltrampandet
              i unionen genom större respekt för mänskliga rättigheter, genom
              att bryta långvarig fattigdom där hela stater riskerar att bli
              bankrutta, och genom att bryta en långvarig ungdomsarbetslöshet.
              Alternativet är att vi får se en hel generation gå förlorad i
              arbetslöshet, utan hopp om framtiden.
            </seg>
            <seg n="7640459b">
              Det ska inte år 2014 vara så att det beror på vilket år man är
              född om man har framtidsutsikter eller inte. Det fanns för inte
              så länge sedan tider då alla fick jobb. Vi måste tillbaka till
              en linje som handlar om att skapa möjlighet att ge alla jobb igen.
            </seg>
            <seg n="1dacfd13">
              När vi talar om fri rörlighet kan det låta som något fint och
              som ett värde som vi ska bära med oss, men det har också mycket
              stora praktiska implikationer för vars och ens eget liv. Fri rörlighet
              för varor, tjänster och människor handlar i grunden om att vi
              ska kunna skapa ett välfärdssamhälle som ger alla den trygghet
              de behöver i händelse av arbetslöshet eller sjukdom. Det är den
              fria rörligheten som skapar de ekonomiska värden som gör att vi
              kan ha en fri och gratis skola och en sjukvård som garanterar
              rätten och möjligheten att bli friska om vi blir sjuka eller är
              med om en olycka. Det är fri rörlighet som gör att vi har möjlighet
              att söka oss till andra länder för utbildning eller jobb eller
              för att vi bara vill lära oss mer om våra grannländer.
            </seg>
            <seg n="be8599e6">
              Den fria rörligheten är alltså inte bara en pamflett som ligger
              i hyllan. Den används ofta i våra tal, men den har oerhört konkreta
              effekter, kanske framför allt på ungdomsarbetslösheten. Det finns
              de som säger att vi inte ska ha mer av fri rörlighet utan i stället
              resa nya murar mellan länderna. Storbritannien är ett av de länderna.
              Det är ett av de länder där rädslans politik har gått allra längst,
              och det enkla svaret för oroliga medborgare blir: De andra är
              orsaken. Det är någon annan som bär skulden för det som sker.
            </seg>
            <seg n="89e709e5">
              Det var inte så länge sedan en brittisk delegation av parlamentariker
              besökte oss som sitter i EU-nämnden. På det mötet gick tongångarna
              väldigt höga. Man var väldigt tydlig med att folk som kom från
              Östeuropa var en social kostnad för Storbritannien. Jag ställde
              frågan från svenskt perspektiv. Vi har ju inte sett något av den
              sociala turism det hotades med för tio år sedan, utan snarare
              har vi kunnat se att människor som kommer hit och har möjlighet
              att arbeta bidrar från den första dagen.
            </seg>
            <seg n="2de69058">
              Det ärliga svaret kröp fram efter en stund. Det var inte så.
              Östeuropéerna i Storbritannien innebar inga kostnader för det
              brittiska samhället, men man hade välfärdskostnader för sina egna
              medborgare, och skulden valde man att lägga på östeuropéerna.
              Därför pågår i dag i Storbritannien en debatt om att mäla sig
              ut ur det europeiska samarbetet i stället för att se de värden
              som ges.
            </seg>
            <seg n="da36fc2a">
              Sanningen är den att över två miljoner jobb i Europeiska unionen
              i dag inte kan tillsättas av den enkla anledningen att vi inte
              är beredda att röra på oss. Därför måste rörligheten öka mer för
              att vi ska nå någonvart.
            </seg>
            <seg n="044caf34">
              Om vi sedan den 11 september har kommit att leva med rädslans
              politik blir det ett enkelt svar för människor, framför allt de
              som upplever svåra ekonomiska tider och söker svaret på frågan
              varför det är som det är, att alltid peka ut någon annan – ett
              annat land, en annan etnisk grupp eller människor som kommer till
              Europeiska unionen. Här har vi ett övergripande starkt värde från
              Sverige att vara med och bryta det ideologiska dödläget i Europa.
            </seg>
            <seg n="d6b76de0">
              Därför ser jag det som oerhört skrämmande att det finns partier
              också i Sveriges riksdag som röner stor framgång i opinionsmätningarna
              och som vill ägna sig åt den politik som bara skapar motsättningar
              och inte överbryggar dem.
            </seg>
            <seg n="99d5770a">
              Fru talman! Vi kan gå in och titta lite mer på de detaljfrågor
              som berörs i arbetsplanen för det kommande året. Jag kan tycka
              att det finns en handlingsförlamning när det kommer till de viktiga
              miljöpolitiska utmaningarna. Det finns viss framgång att nå när
              vi äntligen kommer att få ett system för handel med utsläppsrätter
              vad gäller flyget. Men man kan också se en stor skillnad mellan
              de olika partierna här i kammaren.
            </seg>
            <seg n="6986b011">
              Från Centerpartiets sida säger vi att vi måste kunna nå till
              ett samhälle där vi har en giftfri vardag, där kemikalier i våra
              kläder, i våra hus, i våra hem, på våra dagis och i leksakerna
              inte leder till att våra barn eller vi själva far illa. Men vi
              kan se hur vissa partier, till exempel Sverigedemokraterna, väljer
              att ställa sig på andra sidan och säga: Nej, vi vill inte arbeta
              i den riktningen. Vi vill inte förbjuda kemikalier gemensamt i
              Europeiska unionen, utan vi vill skapa nya handelshinder för svenska
              företag. Vi vill kanske ensidigt förbjuda det, men vi vill tillåta
              att importerade produkter innehåller dessa farliga ämnen.
            </seg>
            <seg n="d1ff0e11">
              Där måste vi kunna agera gemensamt på den europeiska nivån för
              att vi ska kunna ha en gemensam marknad där vi vet att de produkter
              och varor vi köper inte innehåller gifter som skadar oss långsiktigt
              eller skadar vår miljö.
            </seg>
            <seg n="923bacf3">
              Miljöproblemen känner inga gränser. Ska vi kunna bekämpa klimateffekterna
              framöver måste vi göra det gemensamt i Europeiska unionen. Det
              innebär inte att vi ska invänta Europeiska unionens ledarskap
              från svensk sida, utan vi ska gärna gå före. Men vi måste se till
              att utsläppsnivåer och handeln med utsläppsrätter är sådana att
              vi gemensamt kan agera framåtriktat från EU:s sida.
            </seg>
            <seg n="7a51e038">
              Här kan EU vara ett bra föredöme för många andra länder, där
              man inte har kommit lika långt. Men vi måste kunna visa att en
              aktiv och viktig miljöpolitik inte innebär handelshinder och inte
              innebär att vi försämrar vår ekonomiska tillväxt utan snarast
              är en förutsättning för fortsatt ekonomisk tillväxt.
            </seg>
            <seg n="f69674a2">
              Fru talman! Vi har pratat en hel del om integriteten, som också
              har kommit att bli oerhört lidande under rädslans politik. Från
              Centerpartiets sida säger vi att vi vill se ett integritetsprotokoll,
              där vi sammanfogar den lagstiftning som redan finns väl dokumenterad
              och väl formulerad inom den europeiska apparaten. Det finns två
              bekymmer. Det ena är att det inte finns någon uppföljning av det
              hela, vilket innebär att ingen vet exakt vilka överträdelser som
              görs. Det andra är att det inte heller finns något sanktionssystem.
              När enskilda länder eller Europeiska unionen presenterar material
              som gravt inskränker den personliga integriteten leder det alltså
              inte till några åtgärder. Därför har medlemsländerna kunnat agera
              i den riktningen under en lång tid. Kanske är det först när ett
              av de tyngsta ländernas president själv blir föremål för kränkning
              av den personliga integriteten som det öppnas ett fönster och
              en möjlighet att nå en väg framåt.
            </seg>
            <seg n="917aeb6f">
              Fru talman! Jag ser att min talartid har gått ut, men innan jag
              kan gå vidare måste jag nämna migrationspolitiken. Det finns ett
              fönster som ger en möjlighet till en förändrad attityd inom Europeiska
              unionen; det kom med Helsingforssprogrammet. Efter den 11 september
              har människor från andra delar, utanför EU, bara kommit att behandlas
              som hot, problem, banditer, skurkar eller terrorister. Men i Helsingforssprogrammet
              började vi faktiskt prata om att Europa har ett behov av att människor
              kommer hit. Det finns mänskliga rättigheter i grunden, och vi
              måste bygga vidare på den politiken.
            </seg>
            <seg n="8d31d458">
              I den konkreta handlingskraften har vi sett väldigt lite av det,
              men ord kan leda till en politisk förändring. Vi måste i den kommande
              valrörelsen våga bygga vidare i den riktningen. EU behöver en
              gemensam migrationspolitik som bygger på ungefär samma ben som
              den svenska. Det är en öppen, generös och human migrationspolitik
              som bygger på en rättssäker grund, där vi vet att oavsett vilket
              land inom Europeiska unionen vi kommer till ska vår ansökan prövas
              rättssäkert. Det kan inte vara så som det var när situationen
              var som allra värst i Irak. 91 procent av dem som sökte sig till
              Sverige fick stanna, och det fick de på goda grunder. Vi har ju
              alla i färskt minne hur situationen i Irak då var. I Grekland
              var det 0 procent av irakierna som fick stanna.
            </seg>
            <seg n="5490fc71">
              Det ska, fru talman, vara exakt samma internationella rätt som
              ligger till grund för detta. Men låt mig säga så här: Min bedömning
              är att Sverige gör en mer korrekt tolkning av den internationella
              migrationslagstiftningen än Grekland. Det enda sättet för oss
              att ändra på detta är att hitta ett gemensamt golv och pressa
              det uppåt. Vi gör det inte genom att mäla oss ut ur Europeiska
              unionen.
            </seg>
            <seg n="f8b93b6c">
              Jag vill instämma i det som Bodil Ceballos sade om att exportera
              den svenska arbetskraftsinvandringsreformen, som har varit oerhört
              lyckosam. Det är en elitisk prägel på det europeiska blue card-systemet.
              Man har möjlighet att komma hit om man är fotbollsproffs eller
              raketforskare, men vill man bara komma för ett vanligt hederligt
              arbete ska dörrarna vara stängda. Detta måste vi ändra, och vi
              måste öppna arbetskraftsinvandringen för alla.
            </seg>
          </u>
          <note n="70519e7e">
            I detta anförande instämde Fredrik Malm (FP).
          </note>
          <note type="speaker" n="e7e9e2c8">
            Anf. 24 LARS OHLY (V) replik:
          </note>
          <u who="Q262285" xml:id="i-be680e50ec6e5b35-3" n="8a266151">
            <seg n="f10b4b90">
              Fru talman! Jag tycker att det är ett väldigt bra anförande Fredrick
              Federley håller, som i stor utsträckning fokuserar på det som
              Federley kallar för rädslans politik. Det tycker jag är ett bra
              begrepp. Efterdyningarna av terrorattacken den 11 september har
              verkligen lämnat mycket i övrigt att önska vad gäller respekt
              för mänskliga rättigheter, bekämpning av övervakningssamhället
              och bekämpning av rättsövergrepp och illegala metoder i kampen
              eller kriget mot terrorismen.
            </seg>
            <seg n="719457f3">
              Vi i Sverige hade våra egna efterdyningar i form av tre svenskar
              med somaliskt ursprung som fråntogs alla sina rättigheter att
              hantera pengar över huvud taget. De fick inte ha inkomster. De
              fick inte ta emot bidrag eller ersättning. Det var två personer
              som fraktades till Egypten under vidriga former. Allt det var
              naturligtvis övergrepp som skedde under rubriken Kriget mot terrorismen.
              När det gäller det är vi i stort sett överens.
            </seg>
            <seg n="2dfe987e">
              Men jag tycker nog att Centern och Fredrick Federley är lite
              väl positiva till vad EU är i dag. EU är inte något bålverk mot
              rustningar eller mot militära metoder för att lösa problem, inte
              heller mot plundring eller försök att tillskansa sig rättigheter
              på andras bekostnad, tvärtom. I EU:s Lissabonfördrag står det
              att alla länder förbinder sig att rusta upp. I EU:s jordbrukspolitik
              är en viktig beståndsdel att EU subventionerar egna varor. Därmed
              konkurrerar man på andra villkor än övriga länder och slår ut
              marknader, framför allt i tredje världen. EU är en kolonialmakt,
              globalt sett. Det borde vi bekämpa tillsammans, för EU:s inflytande
              på världspolitiken är enormt.
            </seg>
          </u>
          <note type="speaker" n="9797fc98">
            Anf. 25 FREDRICK FEDERLEY (C) replik:
          </note>
          <u who="Q513301" xml:id="i-1709849dfb718c93-1" n="49e1e8ad">
            <seg n="67947ee9">
              Fru talman! Tack för frågan, Lars Ohly! Jag håller med om din
              beskrivning av utlämningen av egyptierna och det somalierna råkade
              ut för här i Sverige. Vi har också kunnat se andra konsekvenser
              av det. En uigur som befann sig i Afghanistan och arbetade hamnade
              i amerikanskt fängelse efter den 11 september, dumpades sedan
              i östra Europa utan någon anknytning och var inte välkommen till
              sitt hemland igen. Uiguren kunde tack och lov, efter mycket om
              och men, få skydd här i Sverige. Migrationslagstiftningen bygger
              ju på att du själv i något skede har valt att fly för ditt liv
              eller på grund av att du är förföljd, men den var inte redo att
              hantera att någon annan hade flyttat på dig, i detta fall en stormakt.
            </seg>
            <seg n="c025c0ca">
              Jag kan ge Lars Ohly en hel del rätt när det gäller den gemensamma
              jordbrukspolitiken. Den kommer långsiktigt att behöva ändras,
              för den slår fel i många fall. Det vore naivt att tro att Frankrike
              och andra tunga krafter skulle gå med på att kraftigt ändra den
              i morgon dag, men vi måste veta i vilken riktning vi arbetar.
            </seg>
            <seg n="3fc29e04">
              Vi behöver ändra de stöd som gör att åkermark ligger i träda
              och att man får betalt för det. Vi behöver ta bort en hel del
              stöd. Under våren för snart ett år sedan hade vi en intensiv debatt
              om snusets vara eller icke vara när EU skulle anta ett nytt tobaksdirektiv.
              I det tobaksdirektivet vill man såklart minska tobaksbruket inom
              unionen. Å andra sidan sitter man och pytsar ut pengar direkt
              ned i fickorna på människor inom Europeiska unionen som producerar
              just den produkt som man är ute efter att minska. Det är en hål-i-huvudet-politik
              som måste ändras.
            </seg>
            <seg n="693569f6">
              Vi måste också öppna våra marknader för produkter från andra
              länder. Vi behöver utsättas för konkurrens för att fortsätta effektiviseras.
              Jag gör bedömningen att det största hotet mot det svenska jordbruket
              inte är produkter från länder som ligger väldigt långt bort, utan
              det är snarast från länder som ligger ganska nära och som tar
              emot orimligt stora stöd för sin produktion, vilket gör att det
              svenska jordbruket hamnar på baksidan.
            </seg>
          </u>
          <note type="speaker" n="58e0f8fb">
            Anf. 26 LARS OHLY (V) replik:
          </note>
          <u who="Q262285" xml:id="i-be680e50ec6e5b35-4" n="8a266151">
            <seg n="949ac839">
              Fru talman! Efter att ha gett Fredrick Federley chansen att bedriva
              en personvalskampanj i riksdagens talarstol under ett par minuter
              vill jag nu bli lite mer kritisk.
            </seg>
            <seg n="0626cedd">
              Det gäller arbetskraftsinvandringen, som den ser ut. Jag har
              sagt vid flera tillfällen att fri rörlighet är bland det viktigaste
              som EU-medlemskapet har inneburit. Men den är tyvärr begränsad
              till EU-länderna. Det finns stora hinder för människor utanför
              EU när det gäller att ta sig in i Europeiska unionen.
            </seg>
            <seg n="28335854">
              När arbetskraftsinvandringen hanteras inom EU förutsätter den
              många gånger att människor utnyttjas, att människor får sämre
              villkor och lägre lön. Hotet mot fri rörlighet kommer från två
              håll, dels från rasistiska och främlingsfientliga partier som
              sprider myter om massinvandring och som till varje pris vill stänga
              gränser och förhindra människor att flytta fritt, dels från dem
              som vill utnyttja människor i detta system.
            </seg>
            <seg n="c541c6b0">
              Jag har mängder av exempel på människor i hotell- och restaurangbranschen,
              inom jordbruket och andra branscher i Sverige som inte har fått
              kollektivavtalsenlig lön, som har jobbat längre än normalarbetstidsveckan,
              som har utnyttjats på grövsta sätt av arbetsgivare som uppenbarligen
              ser detta som en möjlighet att tjäna pengar. Det här leder också
              till att löneläget i Sverige sänks. Seriösa arbetare som går enligt
              kollektivavtal får utstå illojal konkurrens som inte bygger på
              sjysta villkor.
            </seg>
            <seg n="6b286d4a">
              Här står Centerpartiet och Fredrick Federley tyvärr inte på barrikaderna
              för att se till att införa ett socialt protokoll, för att se till
              att hävda kollektivavtalen och för att se till att utländska arbetare
              inte utnyttjas i Sverige.
            </seg>
            <seg n="8ec4b98a">
              Det är inte så att utländska arbetare ska vara glada för att
              de tjänar mer i Sverige än vad de skulle ha gjort i sina hemländer.
              De ska ha samma villkor och samma rättigheter som svenska arbetare
              när de arbetar här. Det borde vara en självklarhet.
            </seg>
          </u>
          <note type="speaker" n="ae962743">
            Anf. 27 FREDRICK FEDERLEY (C) replik:
          </note>
          <u who="Q513301" xml:id="i-1709849dfb718c93-2" n="49e1e8ad">
            <seg n="3e715fd2">
              Fru talman! Tack för det ökade kritiska tonläget! Det gör att
              debatten blir betydligt bättre.
            </seg>
            <seg n="cb71ed86">
              Vi vill förändra EU:s blåkortsdirektiv till ett green card. Det
              är inte färgen per se vi är ute efter utan innehållet. Det är
              inte bara yrkesmässiga eliter som ska få komma till Europeiska
              unionen för att jobba, utan det ska också kunna vara den som vill
              jobba som servitör, bilmekaniker eller inom något annat yrke som
              i dag betecknas som inte högkvalificerat enligt föreliggande regler.
              Det är oerhört viktigt. Annars låter vi bara eliten komma till
              unionen, och vanligt folk stängs ute. Snarare är den vanlige medborgaren
              i ett land mer betjänt av att ha möjlighet att få utvecklas, arbeta
              och tjäna mer pengar.
            </seg>
            <seg n="5cfcc736">
              Vad som behövs är inte ett socialt protokoll. Jag gör bedömningen
              att om vi öppnar för den diskussionen öppnar vi Pandoras ask i
              Europeiska unionen. Jag tror inte att vi kan diktera villkoren
              för hur ett socialt protokoll skulle se ut. Jag bedömer att det
              skulle vara en stor fara för svensk kollektivavtalsrätt och vårt
              sätt att hantera arbetsmarknaden. Lönebildningen skulle vara direkt
              hotad. Den vanligaste modellen i Europa är att ha lagstadgade
              minimilöner, något som vi inte vill se i Sverige.
            </seg>
            <seg n="7724771a">
              Vad som däremot aldrig är okej är när man begår övergrepp gentemot
              enskilda anställda genom att överutnyttja denne eller genom att
              pressa lönerna. I Sverige har vi kommit till rätta med en hel
              del av problemen med bärplockarna. Men nu ser vi att problemen
              tar sig andra former. De arbetare vi har kommit åt har varit anställda
              i svenska företag, men nu är det fråga om bemanningsföretag som
              är etablerade i andra länder som söker sig till Europeiska unionen.
              Jag är väl medveten om hur problemen framför allt inom skogsbruket
              breder ut sig med inte tillräckligt bra löner. Det får inte vara
              så.
            </seg>
            <seg n="22c1c74f">
              Därtill ska sanktionerna stärkas gentemot den arbetsgivare som
              beter sig illa mot sin arbetskraft. Det är oerhört viktigt för
              oss i Centerpartiet.
            </seg>
          </u>
          <note type="speaker" n="c66ae253">
            Anf. 28 JOHNNY SKALIN (SD) replik:
          </note>
          <u who="Q6328008" xml:id="i-73385ee17756dd0a-5" n="bd59c053">
            <seg n="1d985b9a">
              Herr talman! Jag begärde replik på Fredrick Federley för att
              han började tala om den fria rörligheten och att vi måste ha en
              rörlig arbetskraft i Europa. Han beklagade sig över att England,
              det vill säga Storbritannien, har gett sig in i debatten. Jag
              kan verkligen förstå att England har gjort det. England har ändå
              tagit emot en hög andel arbetskraftsinvandrare, mycket högre än
              prognoserna.
            </seg>
            <seg n="1c42f0f6">
              Vad gäller den sociala turismen kan vi se att Tyskland har haft
              en tillströmning av arbetssökande rumäner och bulgarer. I München
              har det varit 38 procents ökning och 60 procent i Berlin – eller
              om det var tvärtom. Ett tiotal borgmästare i Tyskland klagar på
              att de har problem med att klara den sociala välfärden i dessa
              städer eftersom det råder ett så pass högt tryck.
            </seg>
            <seg n="e5acb526">
              EU-kommissionen har förvisso sagt att detta inte är ett problem,
              att länderna inte kan bevisa att det är ett problem. Ändå medger
              kommissionen att det finns problem eftersom man har öppnat för
              att använda socialfonden. Varför öppnar man för att använda socialfonden
              för problem som inte existerar?
            </seg>
            <seg n="14bc458c">
              Jag har tittat lite närmare på dessa frågor. SCB uppgav att 34
              854 personer migrerade till Sverige under 2012. Av dessa erhöll
              34,9 procent inkomsttransfereringar. Det är en hög andel av de
              människor som kom hit för att arbeta som faktiskt inte arbetar.
              Jag vill ändå påstå att det finns ett problem att människor flyttar
              över gränserna och inte arbetar utan tvärtemot utnyttjar de nationella
              bidragssystemen. Vore det inte för detta skulle inte heller jag
              ha något större problem med migrationen, om det rent av handlar
              om arbetskraft som rör sig över gränsen för att faktiskt arbeta
              och tillföra något.
            </seg>
          </u>
          <note type="speaker" n="4b9e40d7">
            Anf. 29 FREDRICK FEDERLEY (C) replik:
          </note>
          <u who="Q513301" xml:id="i-1709849dfb718c93-3" n="49e1e8ad">
            <seg n="77326ab2">
              Herr talman! Jag gör snarast bedömningen att Johnny Skalin och
              Sverigedemokraterna skulle vara emot all typ av arbetskraftsinvandring,
              även om det vore så att arbetskraften kom med en stor säck pengar
              och gav till den svenska staten.
            </seg>
            <seg n="caed2a58">
              Det handlar här om andra saker. Ni vill förklara er politik och
              hitta orsaken till alla fel som finns i samhället hos människor
              som inte redan bor här. Det är er ideologiska grund, ert perspektiv.
              Det spelar ingen roll vilken budgetpost det är fråga om hos er;
              ni har finansierat den med minskad migration.
            </seg>
            <seg n="c49f9175">
              Vi vet att de allra flesta människor som kommer hit för att arbeta
              betalar skatt från första dagen och är en riktig guldgruva. Vi
              har inte behövt betala förlossning, sjukvård, VAB-dagar, skola,
              studiemedel och studiestöd och så vidare för dem. Vi har inte
              behövt lägga en krona på dem – och de betalar skatt från första
              dagen. Ändå står Johnny Skalin här och finner problem.
            </seg>
            <seg n="ec90ed18">
              Det kommer alltid att finnas problem när människor faller in
              i ett utanförskap. Där måste vi kunna agera. Men summa summarum
              utgör de en otrolig intäkt för det svenska samhället.
            </seg>
            <seg n="e5aa27de">
              Även om man inte tar med några ideologiska värderingar i detta
              utan är en renodlad utpräglad egoist bör man kunna räkna ihop
              att arbetskraftsinvandringen är en stor vinst för det svenska
              samhället.
            </seg>
          </u>
          <note type="speaker" n="31579af9">
            Anf. 30 JOHNNY SKALIN (SD) replik:
          </note>
          <u who="Q6328008" xml:id="i-73385ee17756dd0a-6" n="bd59c053">
            <seg n="74ee41cc">
              Herr talman! Då ska jag förtydliga det jag sade tidigare lite
              ytterligare.
            </seg>
            <seg n="e430e92f">
              Den statistik som SCB har tagit fram visar att 26 procent av
              dem som har kommit till Sverige erhåller bidrag – ingen arbetar
              eller tillför något till samhället. 26 procent av 12 164 personer
              är detsamma som 3 162 personer. En statlig ersättning på i genomsnitt
              12 000 kronor per person innebär en kostnad på 455 miljoner kronor
              som Fredrick Federley måste ta från statskassan för att finansiera
              den typen av invandring.
            </seg>
            <seg n="b0531f40">
              Jag vänder mig inte mot den arbetskraftsinvandring vi måste ta
              emot för att hantera situationen på arbetsmarknaden, för att fylla
              alla de platser som krävs för att företagen ska hitta den arbetskraft
              som behövs – alltså kompetent arbetskraft. Men i det här fallet
              är det inte så det funkar. Det är inte så att den fria rörligheten
              bygger på att arbetskraften har kvalifikationer som inte går att
              få tag på i det land de flyttar till, utan det är fritt och öppet
              för vem som helst över hela unionen att flytta till vilket land
              som helst för att söka arbete.
            </seg>
            <seg n="a0e77037">
              Jag menar att detta inte är helt befriat från problem. Det är
              inte heller helt befriat från en belastning för den totala samhällsekonomin
              för de mottagande länderna.
            </seg>
            <seg n="086e2481">
              Fredrick Federley hävdar att två miljoner jobb inte kan tillsättas
              i Europa – må så vara. Men samtidigt är sysselsättningsgraden
              i Europa 64 ½ procent. Det tyder på att det finns en stor arbetskraft
              som inte tillsätts. Där är problemet. Då är svaret snarare utbildningsinsatser
              än en öppen, fri och totalt oreglerad rörlighet inom unionen.
            </seg>
          </u>
          <note type="speaker" n="ddc51797">
            Anf. 31 FREDRICK FEDERLEY (C) replik:
          </note>
          <u who="Q513301" xml:id="i-1709849dfb718c93-4" n="49e1e8ad">
            <seg n="7b455024">
              Herr talman! Det finns några anmärkningsvärda saker som Johnny
              Skalin säger. Det är ofta inte det som man uttrycker just nu som
              är det viktiga utan det är vad det faktiskt betyder i ett större
              perspektiv.
            </seg>
            <seg n="22dbb20d">
              Johnny Skalin och Sverigedemokraterna vill att alla svenska ungdomar
              som jobbar i Norge med omedelbar verkan ska packa sig hem till
              sig därför att de inte ska drälla runt i Norge och ta arbeten
              från norska medborgare. Det är precis vad du säger.
            </seg>
            <seg n="fd38e379">
              När jag var liten och bodde i Nygård i Köping var en highlight
              för mina kompisars familjer när – oftast – pappan fick möjlighet
              till ett kontrakt på en oljerigg i Norge, av den enkla anledningen
              att man tjänade mer och kunde ta hem mer pengar till familjen.
              Det är precis sådant du vill begränsa.
            </seg>
            <seg n="4ac76fdc">
              Det kan inte vara så att svenskarna ska få åka runt i världen
              och arbeta här och där medan ingen annan får komma hit.
            </seg>
            <seg n="1d3bb02f">
              Det största problem du kan hitta, Johnny Skalin, är alltså att
              3 000 personer bedöms sakna försörjning. Eftersom du på grund
              av ditt stora engagemang för de människor som står utanför systemet
              säkerligen har uppsökt Crossroads i Helsingfors vet du att det
              här är människor som inte söker sig till det offentliga för att
              få pengar. De lever helt utanför systemet.
            </seg>
            <seg n="4b61dcc8">
              Jag säger inte att det är oproblematiskt. Nästan inga saker är
              oproblematiska. Inte ens det mest fantastiska vi människor har,
              att ett nytt liv kommer till världen, en förlossning, är oproblematiskt,
              men det leder till något gott.
            </seg>
            <seg n="2ffa43ad">
              Johnny Skalin räknar ihop en egen summa med ett antal personer
              från SCB, säger att alla dessa kostar 12 000 och får det till
              450 miljoner. Jag vill se dig belägga det i faktiska kostnader
              för kommunerna, Johnny Skalin. Vi ser inte dessa kostnader i till
              exempel Helsingforss stad, som har betydligt fler av dessa personer
              inom kommunens gränser än vad man har på andra ställen. Här är
              den totala kostnaden för de två verksamheter som hjälper dem som
              har det absolut värst i vinterkylan 5 miljoner kronor. Det är
              kaffepengar i Helsingforss budget som är på tiotals miljarder,
              Johnny Skalin.
            </seg>
            <seg n="db28fa44">
              Det visar sig tydligt vad du egentligen säger när du säger att
              vi måste ta emot en viss arbetskraftsinvandring. Nej, vi måste
              inte, vi vill och vi välkomnar.
            </seg>
          </u>
          <note type="speaker" n="bb5b5437">
            Anf. 32 ROBERT HALEF (KD):
          </note>
          <u who="Q5783589" xml:id="i-680b3db30889ec28-0" n="65717e59">
            <seg n="99f8d93c">
              Herr talman! EU har de senaste åren genomgått en djup ekonomisk
              kris. Irland, Grekland, Portugal, Spanien och Cypern har varit
              särskilt utsatta och fått nödlån och ekonomiskt stöd från bland
              annat ECB, EU och IMF. Situationen har lett till att länderna
              tvingats göra kraftiga utgiftsbesparingar och en rad reformer,
              såsom skattehöjningar och nya skatter, för att komma i balans.
            </seg>
            <seg n="bc54a6e3">
              De krav på åtgärder som unionen ställt har gett positiva resultat.
              Vi ser att flera av de krisande länderna har börjat återhämta
              sig, men det krävs uthållighet liksom disciplin för att hålla
              utgifter under kontroll och få fler människor i arbete och i egen
              försörjning.
            </seg>
            <seg n="7b6aa3a3">
              Europeiska unionens ekonomiska situation är något som angår oss
              alla, inte minst ett litet exportberoende land som Sverige som
              inte har råd att isolera sig. Hälften av vår export går till europeiska
              länder. Vi har dock klarat oss förhållandevis bra jämfört med
              många andra länder, tack vare alliansregeringens politik.
            </seg>
            <seg n="55949404">
              Man får inte glömma att den ekonomiska krisen har uppstått i
              länder som under lång tid försummat att genomföra vissa reformer,
              vilket försämrat deras konkurrenskraft och lett till stora bytesbalansunderskott
              med hög statsskuld.
            </seg>
            <seg n="7ca979b8">
              Vi ser en viss ljusning då en återhämtning är på gång. Efter
              att hela EU haft en nästan stagnerad tillväxt under 2013 förutspår
              Europeiska kommissionen en bnp-tillväxt på ca 1,4 procent under
              2014.
            </seg>
            <seg n="a4741e9c">
              Unionen måste kämpa för att få ordning på en rad områden för
              att öka tillväxten. Europeiska kommissionen, som är EU:s verkställande
              organ och vår egen europeiska regering, har därför satt upp mål
              för att öka tillväxten. Kommissionen påtalar vikten av ökad tillväxt
              och jobbskapande politik. Det är helt i linje med svenska och
              kristdemokratiska idéer om hur utveckling i området uppnås.
            </seg>
            <seg n="b9945986">
              Herr talman! I EU:s grannskap hopar sig spänningar och inbördeskrig
              med efterföljande flyktingströmmar. Åt dessa människor som inte
              har något alternativ än att fly måste vi också ägna fokus. Mer
              solidaritet behövs med skyddsbehövande som flyr för sina liv från
              exempelvis Syrien. De flesta flyr till angränsande länder i avvaktan
              på att inbördeskriget ska ta slut så att de kan återvända till
              sina hem, men en del flyr under avskyvärda förhållanden även till
              Europeiska unionen.
            </seg>
            <seg n="7ccbaeb0">
              Europeiska unionens samtliga länder bör ta ett större ansvar
              och visa solidaritet och medmänsklighet genom att ansluta sig
              till UNHCR:s kvotflyktingssystem. Sverige tar emot kvotflyktingar,
              men det räcker inte. Fler europeiska länder måste ställa upp.
              Vi har en plikt att följa flyktingkonventionen. Allt annat är
              dessutom inhumant.
            </seg>
            <seg n="294152f4">
              Europeiska unionen måste kunna hantera dessa utmaningar. EU är
              inte enbart ekonomiskt samarbete utan också gemenskap – en gemenskap
              och sammanhållning som ska ge européerna insikten att vi alla
              har ett ansvar för varandra och för vår omvärld.
            </seg>
            <seg n="90c114dc">
              Europeiska unionen är ett fredsprojekt byggt på tanken att hållbar
              säkerhet och fred bäst skapas genom samarbete – ett samarbete
              som förutsätter ett gemensamt ansvarstagande både i ljusa och
              mörka tider.
            </seg>
            <seg n="94b50ee1">
              Europeiska unionen måste även reagera på den våldsspiral som
              uppstått i Ukraina efter att landets regering valt att inte underteckna
              associeringsavtalet med Europeiska unionen. Bristen på respekt
              för demonstrations- och yttrandefrihet som begränsar en demokratisk
              utveckling gör att Europeiska unionens samtalston med Ryssland,
              som utövar påtryckningar på Ukraina, inte kan vara undfallande.
              Ryssland måste respektera Ukrainas suveränitet, och regeringen
              i Ukraina bör fortsätta sin dialog med oppositionen för att hitta
              en gemensam lösning som ger stabilitet med respekt för mänskliga
              fri- och rättigheter.
            </seg>
            <seg n="987d8cb2">
              Herr talman! Vi kristdemokrater ser Europasamarbetet som något
              gynnsamt, men vi är också måna om att det ska gälla Europeiska
              unionens kärnområden. Samarbete mellan unionens länder är absolut
              nödvändigt för att öka den europeiska konkurrenskraften, möta
              det globala klimathotet och bekämpa världsfattigdomen. Lika självklart
              måste det vara var gränserna för unionens beslutsmandat går. EU
              ska inte ägna sig åt lagstiftning och detaljstyrning på områden
              där unionen saknar mandat.
            </seg>
            <seg n="bd6239aa">
              Subsidiaritetsprincipen, att beslut ska fattas nära de människor
              som besluten berör, måste fortsätta vägleda inriktningen på och
              riktningen för vårt europeiska samarbete. Vare sig det gäller
              en gemensam åklagarmyndighet eller ett dataskyddspaket är det
              viktigt att kommissionens arbetsprogram inte innehåller kontroverser
              mot subsidiaritetsprincipen.
            </seg>
            <seg n="42bc4a02">
              Herr talman! Europeiska unionen är världens största ekonomi,
              följd av USA och Kina. En gemensam inre marknad gör att ett litet
              innovationsintensivt och exportberoende land som Sverige växer
              och gynnas bäst.
            </seg>
            <seg n="179704c1">
              Det är viktigt att vi tillsammans med övriga medlemsstater arbetar
              för att minimera krisens skadeverkningar och skapar en tillväxt
              och en arbetsmarknad som gör att unionens, och därmed Sveriges,
              globala konkurrenskraft inte går förlorad. Att fullborda Europeiska
              unionens inre marknad och lägga ansträngningar på att implementera
              tjänstedirektivet skulle leda till betydligt högre tillväxt i
              Europeiska unionen.
            </seg>
            <seg n="a466d97e">
              Med den försiktiga återhämtning som vi nu kan se blir det viktigt
              att sätta i gång förebyggande mekanismer för att Europa inte ska
              återfalla i kris. Det är mycket av detta som arbetsprogrammet
              för 2014 handlar om.
            </seg>
            <seg n="4ede3e26">
              Herr talman! Den översyn som kommissionen genomför inom finansiell
              reglering och tillsyn av banksektorn är bra. Jag är nöjd med att
              vår regering har fått igenom att länder som står utanför euron
              får delta i den första byggstenen av den tilltänkta bankunionen,
              det vill säga tillsynsmekanismen, och med att en rad andra svenska
              krav har iakttagits.
            </seg>
            <seg n="5b6b74cb">
              Herr talman! Ett verkligt hållbart EU förutsätter att medborgarnas
              säkerhet och trygghet kan garanteras samtidigt som deras rörlighet
              inte inskränks. För oss kristdemokrater innebär det gemensamma
              krafttag mot organiserad brottslighet, mot människohandel och
              mot terrorism, dock inte på bekostnad av fri rörlighet och grundläggande
              fri- och rättigheter.
            </seg>
            <seg n="9dac4f5b">
              En säkrare europeisk union där den fria rörligheten garanteras
              kräver ett visst utökat kriminalpolitiskt samarbete. Kristdemokraterna
              ställer sig dock mycket tveksamma till förslaget om upprättandet
              av en gemensam åklagarmyndighet då detta är svårt att rättfärdiga
              utifrån subsidiaritetsprincipen och är en fråga för medlemsstaterna
              att hantera. Vi är också, av samma skäl, skeptiska till det dataskyddspaket
              som kommissionen föreslår.
            </seg>
            <seg n="67c54604">
              Herr talman! Det är viktigt att vi värnar om ett öppet Europa.
              Unionen måste fortsatt vara öppen för nya medlemsländer. Genom
              anpassning och harmonisering till Europeiska unionens lagsystem
              får vi modernisering, demokratisering, rättssäkerhet, stabilitet
              och bättre tillväxtförutsättningar i de nya länder som står på
              tur att bli medlemmar. Utvidgningen är viktig för Europeiska unionen.
            </seg>
            <seg n="7c49d5c5">
              När det gäller Georgien och Moldavien har associerings- och frihandelsavtal
              paraferats, vilket är positivt. Om denna utveckling kan nå fler
              länder i vårt grannskap har både vi och de mycket att vinna.
            </seg>
            <seg n="cff725b9">
              Det är beklagligt att Armenien och Ukraina inte har fullföljt
              associeringsprocessen, men möjligheten ska kvarstå för dem att
              ansluta sig om de uppfyller kriterierna.
            </seg>
            <seg n="291e8014">
              Herr talman! EU är byggt på demokratins, de mänskliga fri- och
              rättigheternas och solidaritetens grundvalar och ska fortsätta
              att vara den starkaste globala rösten för grundläggande fri- och
              rättigheter och demokratisk utveckling.
            </seg>
            <seg n="80e5a343">
              Kristdemokraterna vill se en mer konkurrenskraftig, öppnare,
              mer utvidgad och globalt tongivande europeisk union.
            </seg>
            <seg n="fdf4559e">
              Vi vill inte att Europeiska unionen ska lägga sig i frågor som
              den inte ska besluta om. Vad vi vill ha är en europeisk union
              där Sveriges roll är lika självklar som stark och där solidariteten
              mellan medlemsstaterna och omvärlden stärks. Vi vill ha en union
              byggd på solidaritet och subsidiaritet.
            </seg>
            <seg n="39f6db51">
              Med detta yrkar jag bifall till förslaget i utlåtandet.
            </seg>
          </u>
          <note n="65b09ddd">
            I detta anförande instämde Désirée Pethrus (KD) och Walburga
            Habsburg Douglas (M).
          </note>
          <note type="speaker" n="508504cb">
            Anf. 33 TOMMY WAIDELICH (S) replik:
          </note>
          <u who="Q3369160" xml:id="i-e72631863427fb15-1" n="8f92cfc3">
            <seg n="e1daf8be">
              Herr talman! Robert Halef säger att EU:s ekonomiska kris beror
              på brist på strukturåtgärder. Det stämmer inte. Den grundläggande
              orsaken till den kris vi nu genomlider är finanskrisen, som startade
              2008. Den drevs fram av oreglerade finansiella marknader, ohemula
              avkastningskrav och extremt risktagande.
            </seg>
            <seg n="0f9b1532">
              Robert Halef nämner krisländer som Spanien och Irland, men man
              får inte glömma att de hade starkare statsfinanser än Sverige
              när finanskrisen stack hål på deras bostadsbubbla och tvingade
              dem att gå ut och försvara sina krisbanker. Jag tycker att det
              är på sin plats att hyfsa historiebeskrivningen.
            </seg>
            <seg n="eec6051a">
              Kommissionen säger i sitt arbetsprogram att de kommer att presentera
              ett ramverk för hur EU kan reagera i situationer där de grundläggande
              värderingarna och rättsstatsprincipen verkar vara hotade i medlemsstaterna.
              Här har jag och andra, senast Europaparlamentet, lyft fram behovet
              av en aktiv handlingsplan för att motverka diskriminering av människor
              på grund av sexuell läggning eller könstillhörighet. Vi kommer
              att återkomma till detta i riksdagen när vi ska ta ställning till
              det ramverk kommissionen ska föreslå.
            </seg>
            <seg n="53fb0a86">
              Jag vill fråga Robert Halef: Är Kristdemokraterna beredda att
              stödja kravet på en aktiv handlingsplan för att motverka diskriminering
              av människor på grund av sexuell läggning eller könstillhörighet
              när den frågan kommer till riksdagen?
            </seg>
          </u>
          <note type="speaker" n="297a5370">
            Anf. 34 ROBERT HALEF (KD) replik:
          </note>
          <u who="Q5783589" xml:id="i-680b3db30889ec28-1" n="65717e59">
            <seg n="5ac31a57">
              Herr talman! Jag tackar Tommy för frågorna. Det var flera frågor
              i ett och samma inlägg.
            </seg>
            <seg n="a0e6f3e4">
              När det gäller den ekonomiska krissituationen har den flera orsaker.
              Det är inte bara de saker du nämnde som är orsaken till den ekonomiska
              kris vi har haft de senaste fem åren. Jag nämnde några av orsakerna.
            </seg>
            <seg n="9747ea39">
              Vi har haft flera länder som haft kraftiga underskott i sina
              statsfinanser samtidigt som de har byggt höga skuldberg. Detta
              har drabbat den inhemska tillväxten. Arbetslösheten har ökat och
              arbetstillfällena minskat, vilket har gjort att de har sålt för
              lite produkter, exporten har minskat och så vidare. Det finns
              många aspekter man skulle kunna fördjupa sig i när man diskuterar
              den ekonomiska krisens orsaker.
            </seg>
            <seg n="e530bc65">
              När det gäller alla människors lika värde och att människovärdet
              är okränkbart är det, herr talman, en av grundpelarna i Kristdemokraternas
              ideologi. Självklart kommer vi att stödja alla förslag som likställer
              alla människor oavsett etnicitet, religionstillhörighet, könstillhörighet
              med mera. Den dag frågan finns på agendan kommer vi givetvis att
              stödja att hbt-frågorna får respekt i andra europeiska länder
              och att man lever upp till alla människors lika värde och likabehandling.
            </seg>
          </u>
          <note type="speaker" n="482b2a55">
            Anf. 35 TOMMY WAIDELICH (S) replik:
          </note>
          <u who="Q3369160" xml:id="i-e72631863427fb15-2" n="8f92cfc3">
            <seg n="7f2aa1bd">
              Herr talman! Det är bra med dessa deklarationer om viktiga värderingar.
              Men den konkreta frågan är om Robert Halef är beredd att stödja
              det beslut som bland annat Europaparlamentet ställt sig bakom,
              nämligen att EU-kommissionen ska ta fram en aktiv handlingsplan
              för att motverka diskriminering av människor på grund av sexuell
              läggning eller könstillhörighet.
            </seg>
            <seg n="f77c4dcb">
              Detta finns för andra grupper, men är Robert Halef och Kristdemokraterna
              beredda att rösta för detta och driva det i regeringen? Vi har
              fått positiva signaler tidigare när vi har tagit upp det med Birgitta
              Ohlsson, men är Kristdemokraterna beredda att stödja förslaget
              om en aktiv handlingsplan för att motverka diskriminering av människor
              på grund av sexuell läggning eller könstillhörighet? Jag skulle
              vilja ha ett klart svar på den frågan. Är det ja eller nej till
              en aktiv handlingsplan?
            </seg>
            <seg n="b6ef6ecc">
              Det andra handlar om den ekonomiska krisen inom EU. Skulderna
              har ökat, men varför? Det är inte på grund av brist på strukturåtgärder
              utan på grund av att staterna har fått ta över skulder i den privata
              sektorn. De har fått gå in och rädda krisande banker. Dessa har
              hamnat i kris på grund av en oreglerad finansmarknad, ohemula
              avkastningskrav i bankerna och onödigt stort risktagande.
            </seg>
            <seg n="97a5e8d3">
              I slutändan har man flyttat skulderna från den privata sektorn
              till skattebetalarna. Det kan man inte skylla på någon strukturåtgärd.
              Sedan kanske strukturåtgärder behövs i vissa länder som ett sätt
              att få i gång tillväxten, men grundproblemet är att staterna har
              fått gå in och rädda krisande banker.
            </seg>
            <seg n="2a6afbbf">
              Bankerna krisade på grund av att de under en lång tid, ända sedan
              Reagans och Thatchers nya ekonomiska doktrin, har avreglerat finansmarknaderna.
              Det slutade som sagt i en finanskris 2008 som Europas skattebetalare
              och medborgare nu betalar priset för.
            </seg>
          </u>
          <note type="speaker" n="128198bf">
            Anf. 36 ROBERT HALEF (KD) replik:
          </note>
          <u who="Q5783589" xml:id="i-680b3db30889ec28-2" n="65717e59">
            <seg n="ae4be159">
              Herr talman! När det gäller den ekonomiska krissituationen, som
              jag hoppas att vi har lämnat någorlunda bakom oss nu, finns det
              många orsaker till att den uppkom. Precis som Tommy nämnde är
              en orsak att bankerna har försummat sin roll i vissa länder. Därför
              föreslår Europeiska unionen nu en tillsynsmekanism. Vi har också
              infört en viss insättningsgaranti med mera. Bankerna är en del
              av orsaken till den ekonomiska kris vi har haft, men det är inte
              hela sanningen.
            </seg>
            <seg n="74f6b5bb">
              När det gäller kommissionens förslag till aktiv handlingsplan
              ställer sig Kristdemokraterna självklart bakom den. Det är egentligen
              skrattretande att man här i kammaren frågar ett demokratiskt parti
              som Kristdemokraterna om vi ställer oss bakom alla människors
              lika och unika värde.
            </seg>
          </u>
          <note type="speaker" n="7e773941">
            Anf. 37 JOHNNY SKALIN (SD) replik:
          </note>
          <u who="Q6328008" xml:id="i-73385ee17756dd0a-7" n="bd59c053">
            <seg n="7d73e615">
              Herr talman! Jag begärde replik på Robert Halef främst för att
              valet närmar sig, och då brukar de EU-positiva partierna plötsligt
              bli EU-kritiska. Jag tänkte säga negativa, men Robert Halef är
              inte särskilt negativ till den federala utvecklingen i Europa.
            </seg>
            <seg n="95eae509">
              Han klagade dock på att Sverige måste kunna anmäla subsidiaritet,
              det vill säga att besluten ska fattas på lägsta ändamålsenliga
              nivå. Där finns ett verktyg i Europeiska unionen. Vi kan från
              riksdagens sida anmäla avvikande mening när EU lägger fram förslag
              och hävda subsidiaritet, det vill säga att vi invänder mot att
              EU lägger fram förslagen.
            </seg>
            <seg n="bbb17385">
              Men EU är ändå uppbyggt så att när vi gör det och inte får så
              stor andel länder bakom oss händer ingenting med att vi har gjort
              invändningar beträffande subsidiaritet. Och om vi får så stor
              andel länder med oss som vi måste för att anmäla subsidiaritet,
              i regel runt 14 länder, behöver EU-kommissionen inte ens lyssna
              på det. Kommissionen kan alltså motivera varför man går vidare
              eller dra tillbaka förslaget.
            </seg>
            <seg n="494dcb54">
              Det har varit två tillfällen. Vid det ena tillfället drog man
              tillbaka, och vid det andra tillfället, som gällde en europeisk
              åklagarmyndighet och som även Kristdemokraterna motsatte sig,
              tack och lov, valde EU-kommissionen att gå vidare.
            </seg>
            <seg n="1a294cdd">
              Min fråga till Robert Halef med anledning av det blir: Hur vill
              Kristdemokraterna stärka demokratin? Man får ju förutsätta att
              det är syftet när man säger att man är kritisk till den maktöverföring
              till Europa som sker. Jag har som företrädare i EU-nämnden inte
              sett ett enda tillfälle när Kristdemokraterna har agerat i någon
              fråga som rör maktöverföring.
            </seg>
          </u>
          <note type="speaker" n="d645b687">
            Anf. 38 ROBERT HALEF (KD) replik:
          </note>
          <u who="Q5783589" xml:id="i-680b3db30889ec28-3" n="65717e59">
            <seg n="d446579d">
              Herr talman! Tack, Johnny, för inlägget!
            </seg>
            <seg n="12805a1c">
              När frågorna kommer till EU-nämnden har vi samordnat oss inom
              alliansregeringens partier, och då står vi för regeringens hållning,
              som ska framföras av våra ministrar vid mötena i Bryssel.
            </seg>
            <seg n="ab54db60">
              När det gäller en åklagarmyndighet är det precis som du sade.
              Från Kristdemokraternas sida tycker vi att politiken har sina
              gränser, både i Sverige och i EU-sammanhang. Vi ska inte bestämma
              mer än nödvändigt. Därför bevakar vi subsidiaritetsprincipen.
            </seg>
            <seg n="8c314ac4">
              EU-kommissionen består av 28 kommissionärer. Alla länder har
              en röst var. Där har vi vår kommissionär, som driver Sveriges
              linje när det gäller bevakningen av subsidiaritetsprincipen. Jag
              tycker inte att vi blir överkörda, som du påstår, utan jag tycker
              att Sverige som alla andra länder har lika mycket att säga till
              om i de här sammanhangen.
            </seg>
          </u>
          <note type="speaker" n="e54d8855">
            Anf. 39 JOHNNY SKALIN (SD) replik:
          </note>
          <u who="Q6328008" xml:id="i-73385ee17756dd0a-8" n="bd59c053">
            <seg n="a9a9d5c1">
              Herr talman! Beskedet från Robert Halef är alltså att den EU-kritiska
              agenda som man har från Kristdemokraterna är att samordna politiken
              med regeringen, som alltid är för alla förslag. Dessutom tycker
              han att den subsidiaritetsprincip som finns i EU-fördraget är
              fullt tillräcklig. Det har varit invändningar beträffande subsidiaritet
              i bara två enskilda ärenden under hela mandatperioden. Det ena
              förslaget drogs tillbaka, och det andra går man vidare med.
            </seg>
            <seg n="2787e7ed">
              Det är ingen liten fråga som man går vidare med heller. Det handlar
              om en europeisk åklagarmyndighet som i förlängningen också ska
              sprida de så kallade europeiska värderingarna ut i Europa och
              tvinga länderna att knäböja för EU-kommissionen.
            </seg>
            <seg n="4ba742b5">
              Det är på gränsen till politiskt bedrägeri att hävda att man
              är kritisk till utvecklingen, samtidigt som man i varje enskilt
              fall ställer sig bakom varje förslag som läggs fram på Europanivå.
              Man ställer sig bakom en subsidiaritetsprincip som inte innebär
              mer än ett gult kort, eftersom EU-kommissionen – oavsett hur många
              länder som går emot – har rätt att gå vidare med förslagen.
            </seg>
            <seg n="ffe28635">
              Från riksdagens och Kristdemokraternas sida ställer man sig bakom
              alla maktöverförande fördrag, som i sig har gett EU-kommissionen
              den mycket stora makten att köra över det svenska parlamentet,
              att köra över Kristdemokraternas syn på subsidiaritet, att vi
              själva ska kunna avgöra på vilken nivå besluten ska fattas.
            </seg>
          </u>
          <note type="speaker" n="a0984cad">
            Anf. 40 ROBERT HALEF (KD) replik:
          </note>
          <u who="Q5783589" xml:id="i-680b3db30889ec28-4" n="65717e59">
            <seg n="48f96f16">
              Herr talman! Det Johnny håller på med här är nästan hyckleri.
              Han kommer inte med ett enda förslag, så att jag kan kommentera
              det som Sverigedemokraterna driver.
            </seg>
            <seg n="3263b0da">
              När det gäller linjen i EU-nämnden har frågan behandlats inom
              samordningen, så att det handlar om regeringens linje. Det är
              så det arbetas här i Sveriges riksdag, kan jag säga till dig.
              I den samordningen kompromissar vi och kommer överens om ett förslag.
            </seg>
            <seg n="7efc6076">
              Självklart är det upp till var och en att säga och tycka vad
              man vill. Det brukar vi också göra i EU-nämnden i vissa frågor.
              Vi framför saker till ministrarna och lägger till en del anföranden
              i EU-nämnden. Vi vill gärna att ministrarna tar med sig ett och
              annat. Det är inte så att Kristdemokraterna står där med armarna
              i kors utan att säga något eller påverka.
            </seg>
            <seg n="aeba6db3">
              Herr talman! Det Johnny och Sverigedemokraterna egentligen är
              emot – som vi har hört honom säga här hela dagen – är Europeiska
              unionen. Men vi kristdemokrater är för Europeiska unionen, och
              majoriteten av svenska befolkningen är för denna union och har
              röstat för att vara med i den gemenskapen.
            </seg>
            <seg n="f0ecb444">
              Det är en gemenskap som ökar tryggheten och säkerheten, en gemenskap
              som ökar demokratin och rättssäkerheten, en gemenskap som genom
              den inre marknaden ökar välståndet i Sverige, en gemenskap som
              hjälper människor på ett bättre sätt med humanitärt stöd i olika
              katastrofområden, en gemenskap som har öppnat upp sig för varor
              och tjänster, för människor att bo och verka i andra länder, en
              gemenskap för våra barn att kunna studera i andra länder.
            </seg>
            <seg n="f88e34be">
              Den gemenskapen vill ni inte vara med om. Säg till allmänheten
              att ni vill innesluta Sverige! Det är protektionism. Ni tror att
              ni lever i en värld där ni skulle kunna klara er själva. Men tyvärr
              existerar vi i en större värld, som ni inte ser. Vi är en del
              av Europeiska unionen. Det stöder vi från Kristdemokraterna.
            </seg>
          </u>
          <note n="60313e3d">
            Överläggningen var härmed avslutad.
          </note>
          <note n="5c1b001f">
            9 § Ny inriktning för EU:s strategi för Östersjöregionen
          </note>
          <note n="00b5537d">
            Andre vice talmannen konstaterade att ingen talare var anmäld.
          </note>
          <note n="4be69024">
            10 § Ändring i lagen om handel med utsläppsrätter
          </note>
          <note n="c3ff304c">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note n="00b5537d">
            Andre vice talmannen konstaterade att ingen talare var anmäld.
          </note>
          <note n="68c871e3">
            11 § Hyresrätt m.m.
          </note>
          <note type="speaker" n="4a7af22a">
            Anf. 41 LARS ERIKSSON (S):
          </note>
          <note n="da315b29">
            Herr talman! Jag vill börja med att yrka bifall till reservationerna
            3 under punkt 2, 12 under punkt 8 och 13 under punkt 9.
          </note>
          <u who="Q5716833" xml:id="i-eb5de8290d55c401-0" n="7d80472b">
            <seg n="fd8d6640">
              Vi ska i dag debattera hyresrätten. Det är ett brett område inom
              vilket det finns mycket att göra för den regering som tillträder
              efter höstens val.
            </seg>
            <seg n="a8f0799b">
              Hyresrätten är en viktig boendeform. Det är inte alls så som
              en del väljer att uttrycka det när de pratar om hyresrätten då
              de ska berätta om hur man gör boendekarriär. Hyresrätten är inte
              alls ett boende för dem som inte har råd att äga sitt eget. Det
              är ett utmärkt boende för den som vill att andra tar hand om underhåll,
              renhållning och skötsel.
            </seg>
            <seg n="77780aa2">
              Det är ett nyckelboende för starkt växande tillväxtregioner,
              ett boende med stor frihet när det gäller tillträde och slut på
              kontraktet. Det bästa av allt är att man inte behöver prata med
              någon bankman om lån, amortering eller ränta – man skuldsätter
              sig inte för sitt boende.
            </seg>
            <seg n="6a65f8fd">
              Hyresrätten är eftertraktad, så eftertraktad att alla som vill
              inte får möjlighet till ett hyreskontrakt. Därför har regeringen
              ordnat så att man i stället till marknadshyra kan få hyra ett
              rum hos en vänlig själ. Bostadsministern vänder på stenarna och
              föreslår att friggebodarna ska bli större. Det är kanske inte
              det du som söker en bostad drömde om.
            </seg>
            <seg n="9f455619">
              Hyresrätten behandlas styvmoderligt av regeringen. Blir du hyresgäst
              i en nyproducerad hyresrätt beskattas du hårdare än om du köper
              motsvarande bostadsrätt. Skillnaden i hyra blir ungefär 2 000
              kr i månaden.
            </seg>
            <seg n="09f12b4c">
              Tycker du att det låter rättvist? Sänd då ett tackkort till regeringen!
              Tycker du att hyresrätt och ägd bostad ska beskattas lika? Vill
              du att staten ska ta ett större ansvar för byggandet av fler hyresrätter?
              Då kan du göra skillnad i höstens val.
            </seg>
            <seg n="35ff7464">
              Herr talman! Hyrorna på bostadsmarknaden bestäms sedan lång tid
              tillbaka inom ramen för det så kallade bruksvärdessystemet. Dessa
              regler har ett brett stöd av hyresbostadsmarknadens parter och
              är ett väl etablerat system.
            </seg>
            <seg n="38318444">
              Vi socialdemokrater tycker att det vore olyckligt om regeringen
              överväger olika förändringar i det nuvarande systemet som kan
              leda till en övergång till så kallade marknadshyror, det vill
              säga regler som innebär att hyrorna styrs av tillgång och efterfrågan.
            </seg>
            <seg n="384f61a6">
              Sådana överväganden skapar oro bland många människor för att
              hyresrätten i framtiden kommer att bli dyrare och otryggare som
              boendeform.
            </seg>
            <seg n="330ac890">
              Regeringen arbetar nu med en ny utredning om hyressättningssystemet.
              Vi får se vilka konkreta förslag man återkommer med.
            </seg>
            <seg n="c09f0740">
              Vi socialdemokrater menar att grunderna i det nuvarande systemet
              för hyressättning måste bibehållas. Vi vill att hyresrättens ställning
              på bostadsmarknaden ska stärkas och menar att hyresgästernas ställning
              inte får försvagas. Vi säger nej till marknadshyror.
            </seg>
            <seg n="d219edb2">
              Herr talman! Sveriges bestånd av hyresfastigheter börjar bli
              gammalt och slitet, och på många håll görs också omfattande renoveringar.
              Bara i de kommunala bostadsbolagen beräknas 300 000 av miljonprogrammets
              lägenheter vara i behov av omfattande ombyggnad. Det är naturligtvis
              välkommet att renoveringar görs. Alla ska ha rätt att ha ett bra
              och tryggt boende. Konsekvenserna av dessa renoveringar har tyvärr
              inneburit att många hyresgäster inte kan bo kvar i sina lägenheter
              efter renoveringarna eller ombyggnationerna. Det är inte ovanligt
              att hyrorna höjs mycket kraftigt, och det kan då handla om 50–60-procentiga
              höjningar. Många klarar inte detta ekonomiskt.
            </seg>
            <seg n="6bb442ce">
              Kostnaderna för renoveringar måste täckas, men det måste regleras
              på ett sätt som gör att man som hyresgäst har möjlighet att klara
              den kostnaden. Därför är ett förstärkt hyresgästinflytande angeläget,
              också i form av en skyddsregel för fastigheter som renoveras eller
              byggs om.
            </seg>
            <seg n="43804b0f">
              När en upprustning leder till avsevärt höjda hyror behövs en
              infasningstid så att hela hyreshöjningen inte kommer i ett slag.
              Därför bör den så kallade skyddsregeln, som kan användas vid stora
              hyreshöjningar, även gälla vid ombyggnader, och detta utan att
              hyresnämnden lämnar sitt tillstånd eller att hyresgästen tvingas
              godkänna den. Regeringen har beslutat att standardhöjande ombyggnad
              inte ska räknas som ett skäl att använda skyddsregeln.
            </seg>
            <seg n="de10efd0">
              Vi menar att det genom lagstiftning ska beslutas att skyddsregeln
              ska gå att tillämpa i samtliga de fall vi avser. Det skulle betyda
              mycket för ett förstärkt hyresgästinflytande.
            </seg>
            <seg n="78b9f254">
              Herr talman! Egentligen skulle vi inte behöva en skyddsregel.
              Hade vi ett bra hyresgästinflytande i ett tidigt skede skulle
              man genom en dialog kunna lösa frågor om höga hyror. Men i en
              värld där hyresvärden alltid får sin vilja igenom, och där hyresnämnden
              i nästan samtliga fall fäller avgörandet till hyresvärdens favör,
              behöver vi en skyddsregel.
            </seg>
            <seg n="3db31b87">
              I grunden handlar detta om att man som hyresgäst efter en renovering
              ska ha möjlighet att bo kvar. Det är inget orimligt krav. Det
              handlar om besittningsskyddet.
            </seg>
            <seg n="39180cef">
              Frågan om hyresgästernas inflytande är inte en prioriterad fråga
              för regeringen. För att den ska bli det tror jag att vi måste
              byta regering.
            </seg>
            <seg n="c03591d1">
              Herr talman! Det finns en nollvision mot vräkningar av barnfamiljer,
              ändå har var fjärde kommun under de senaste åren verkställt vräkningar
              där barn berörs. Det vanligaste skälet är hyresskulder, och det
              behöver inte vara stora hyresskulder.
            </seg>
            <seg n="312e5e05">
              Det viktigaste arbetet borde vara att undvika vräkningar över
              huvud taget. Både stat och kommun borde jobba mer vräkningsförebyggande.
              Men då krävs en sammanhållen politik, en politik där jobb och
              utbildning prioriteras och där människor som i olika delar av
              livet har det svårt får rätt stöd av samhället – en politik med
              mer värme och omtanke och mindre av kyla och egoism.
            </seg>
            <seg n="a94d0a5b">
              Varje vräkning som drabbar ett barn är en tragedi. Barnets trygghet
              rycks undan, och hemmet ersätts med ett eller flera tillfälliga
              boenden.
            </seg>
            <seg n="1f606e35">
              För att säkerställa att barn inte vräks vill vi förstärka kraven
              så att hyresvärden ska anmäla samtliga förestående vräkningar
              till socialtjänsten i kommunen. Om det finns barn i hemmen är
              en sådan anmälan extra viktig. Socialtjänsten ska ges rimlig tid
              för att ta emot anmälan, aktivera ärendet och agera innan en vräkning
              får genomföras. Om en sådan anmälan inte görs ska kronofogden
              inte kunna verkställa vräkningen.
            </seg>
            <seg n="1d299d73">
              Vi anser att det bör utredas närmare vad som anses vara en rimlig
              tid för att socialtjänsten ska hinna agera.
            </seg>
            <seg n="63c9f8dd">
              Herr talman! Vi anser att förvärvslagen inte borde ha upphävts.
              Vi delar inte regeringspartiernas uppfattning att en skärpt bostadsförvaltningslag
              kan kompensera den upphävda förvärvslagen. Upphävandet av förvärvslagen
              har direkt ökat möjligheterna för klart olämpliga personer och
              företag att etablera sig som hyresvärdar eller att utöka sina
              fastighetsbestånd.
            </seg>
            <seg n="0def7888">
              Hela syftet med de regler som gällde tidigare var att hålla oseriösa
              fastighetsägare borta från hyresmarknaden, genom att förvärv av
              hyresfastighet krävde tillstånd.
            </seg>
            <seg n="7917bda2">
              Om en kommun begärde prövning av ett förvärv fick detta genomföras
              endast efter tillstånd av hyresnämnden. Det har också ansetts
              nödvändigt med regler som gör det möjligt att ingripa i efterhand
              mot hyresvärdar som inte sköter fastighetsförvaltningen på ett
              tillfredsställande sätt. Hyresgäster skulle helt enkelt inte behöva
              drabbas av fastighetsägare som redan var kända som oseriösa.
            </seg>
            <seg n="978c69f0">
              De problem som i dag finns med oseriösa fastighetsägare talar
              för en skärpt lagstiftning. Det är vår uppfattning att en reformerad
              förvärvslag ska återinföras för att tillsammans med andra lagar
              utgöra en garanti för hyresgästerna mot oseriös fastighetsförvaltning.
              En återinförd förvärvslag måste än tydligare och mer kraftfullt
              hindra olämpliga personer och företag att förvärva hyreshus.
            </seg>
            <seg n="abb0c283">
              När regeringspartierna upphävde förvärvslagen valde de att gå
              emot en rad remissinstanser, såsom Kronofogdemyndigheten, Konsumentverket,
              Boverket, Hyresgästföreningen, Helsingforss kommun, Göteborgs
              kommun och Malmö kommun, för att nämna några. Jag tror att dessa
              kommuner och myndigheter kan en del om den här saken.
            </seg>
            <seg n="80cf6960">
              Vi menar, i likhet med flera remissinstanser, att det fanns ett
              klart behov av en förstärkt och förtydligad lagstiftning och att
              förvärvslagen inte skulle ha upphävts.
            </seg>
            <seg n="646d313c">
              Regeringspartierna vill inte återinföra en förvärvslagstiftning.
              Vi har en annan uppfattning. Vi vill se en översyn av lagen med
              en tydlig inriktning på att den nya lagen ska bli ett mer effektivt
              instrument mot oseriösa hyresvärdar än den gamla lagen var.
            </seg>
            <seg n="a9581784">
              Herr talman! En hyresnämnd kan i dag besluta om tvångsförvaltning
              gentemot oseriösa fastighetsförvaltare och då samtidigt utse en
              förvaltare. Ett problem är att det ibland är svårt att hitta lämpliga
              förvaltare, särskilt när förvaltningen kan tänkas bli svårskött,
              främst av ekonomiska skäl.
            </seg>
            <seg n="0d608382">
              En fråga som då uppkommer är om det inte borde finnas starkare
              möjligheter vad gäller att förmå fastighetsägare att ta sitt ansvar,
              eftersom möjligheterna till tvångsförvaltning av olika skäl är
              så pass begränsade.
            </seg>
            <seg n="c1e37f14">
              Vi vill se nya möjligheter att ställa krav på de fastighetsägare
              som inte är beredda att ta sin del av ansvaret för den nödvändiga
              upprustningen.
            </seg>
            <seg n="81c7a47a">
              För att balansera statens ansvar och fastighetsägarens ansvar
              föreslår vi att möjligheten till vitesföreläggande bör prövas
              när det gäller fastighetsägare som inte uppfyller rimliga krav
              på underhåll och renovering av sina fastigheter.
            </seg>
            <seg n="727b8236">
              Därutöver behöver både lagstiftningen som skyddar hyresgästen
              och övervakningen av fastigheterna skärpas. Översynen bör således
              gälla dels befintliga tvångsåtgärder mot oseriösa hyresvärdar,
              dels ytterligare åtgärder som ska kunna användas för att förhindra
              misskötsamhet.
            </seg>
            <seg n="176e7e75">
              En utredning bör tillsättas och regeringen återkomma till riksdagen
              med ett förslag till de lagändringar som är nödvändiga.
            </seg>
            <seg n="d9f5c318">
              De nya reglerna innebär att fastighetsägare som är kända som
              oseriösa har fritt fram att förvärva en hyresfastighet, men att
              man under en övergångstid på tre år lättar på bevisbördan för
              beslut om tvångsförvaltning. Detta innebär att ansvaret för att
              hålla oseriösa fastighetsägare borta från hyresmarknaden har övergått
              från samhället till hyresgästerna. Det är en utveckling som vi
              tycker är mycket olycklig.
            </seg>
          </u>
          <note type="speaker" n="df7e839e">
            Anf. 42 JAN LINDHOLM (MP):
          </note>
          <note n="8323871a">
            Herr talman! I civilutskottets betänkande 9 Hyresrätt m.m. behandlas
            41 yrkanden från höstens allmänna motionstid. Behandlingen av
            dessa motioner har resulterat i 19 reservationer och ett särskilt
            yttrande.
          </note>
          <u who="Q5956750" xml:id="i-38a8e701f5d44d20-0" n="a774589b">
            <seg n="eec9f19e">
              Självklart står jag bakom samtliga Miljöpartiets reservationer
              i betänkandet, herr talman, men för tids vinnande yrkar jag bifall
              enbart till reservation 12.
            </seg>
            <seg n="a17dc475">
              Hyresrätten har nu under nästan två mandatperioder utsatts för
              många skadliga politiska förändringar. Så kan det gå när politik
              byggs på ismer i stället för på verklighet.
            </seg>
            <seg n="e05e319b">
              Allianspartierna började med att i sin första budget rycka undan
              stödet till byggandet av just hyresrätter. Det vore en överdrift
              att påstå att byggandet helt avstannade, men nära var det. Många
              byggföretag valde nämligen att snabbt färdigställa så kallade
              Odellplattor. Genom att färdigställa dessa före årsskiftet 2006/07
              kunde man fortsätta bygga med stöd enligt det gamla regelverket.
              Troligen var det därför det ändå byggdes rätt många hyresrätter
              2007 och 2008, men särskilt många nystartade byggen av hyresfastigheter
              blev det inte under de åren.
            </seg>
            <seg n="89cb0da7">
              Allianspartierna hade ett enda motiv för att genomföra denna
              förändring: Man påstod att stöd till byggande enbart leder till
              högre bygg- och boendekostnader och att pengarna så att säga skulle
              hamna i byggarnas fickor. Det är egentligen ett oförskämt påstående,
              och något bevis för detta lade man aldrig fram. Det var och är
              i stället fortfarande en ism, eller möjligen en skröna.
            </seg>
            <seg n="13074c15">
              Däremot vet vi att många av de byggprojekt som fått statligt
              stöd kopplat till tuffa krav på just pressade bygg- och boendekostnader
              har varit framgångsrika. Likaså har stöd till byggande av energisnåla,
              billiga bostäder varit mycket framgångsrikt. Det finns därför
              tydliga bevis för att allianspartiernas argument var helt ideologiska
              och grundlösa. Att man förmodligen kan hitta byggherrar som fuskat
              – eller lurat staten, som det heter – är inte ett argument för
              att stöd till bostadsbyggande som princip måste leda till högre
              boendekostnader, utan det handlar om utformning. Det är nämligen
              tvärtom bevisat att stöd även kan fungera just som en motor för
              att sänka byggkostnader och hyresnivåer.
            </seg>
            <seg n="5c442441">
              I allianspartiernas argumentation har man mellan raderna kunnat
              utläsa bilden att det svenska produktionsstödet skulle ha varit
              unikt och att nästan alla sådana avarter nu har städats undan.
              Nu har vi inga snedvridande statliga stöd till bostadsbyggandet
              längre, brukar det heta. När man hör allianspartiernas företrädare
              prata hyresrätter och bostadsbyggande undrar man ibland vilken
              planet de lever på. Man kan till exempel ställa sig frågan hur
              många av Sveriges ca 4 ½ miljon bostäder som har byggts utan någon
              form av statligt stöd. Man kan även fråga sig hur många av de
              drygt 25 000 bostäder som färdigställdes under 2013 som byggdes
              utan någon form av statligt stöd.
            </seg>
            <seg n="2c316dd2">
              Svaret på den typen av frågor, herr talman, är nämligen att väldigt
              få bostäder har byggts – eller byggs i dag – helt utan statligt
              stöd i någon form. Så är det även om man ser sig om i världen
              utanför Sverige. Det är svårt att hitta länder där det byggs bostäder
              för uthyrning som kan jämföras med dem vi anser oss behöva i Sverige
              – jag menar alltså inte hyddor i Afrika eller så – och som byggs
              utan någon form av stöd från det allmänna. I USA är exempelvis
              olika typer av skattesubventioner vanliga, och ofta är de väldigt
              stora.
            </seg>
            <seg n="5c40b23c">
              Allianspartierna vill inte ta i det faktum att en utredning har
              visat att den som bor i en hyresrätt i dag betalar ca 2 000 kronor
              mer i månaden i skatt än den som bor i en motsvarande trerumslägenhet
              i form av en bostadsrätt. Den orättvisan mörkar man av ideologiska
              skäl, men främst kanske därför att det är den egna politiken –
              de egna politiska besluten och reformerna – som har skapat stora
              delar av denna orättvisa. Allianspartiernas argumentation, att
              de höga byggkostnaderna i Sverige skulle bero på subventioner
              var och är med andra ord en ism och inte någonting som är grundat
              i verkligheten. Regeringens åtgärder har dessutom ökat orättvisorna.
            </seg>
            <seg n="756c2aae">
              År 2007 införde allianspartierna hyresgarantin. Garantin skulle
              hjälpa den som har inkomst men som fastighetsägarna inte anser
              vara tillräckligt solid för att få en bostad att komma in på bostadsmarknaden.
              Första året var det fem kommuner som valde att använda sig av
              garantin. År 2013, alltså efter sju år, var det 13 kommuner som
              tillsammans beviljade 161 garantier. Inte heller den reformen
              löste bostadskrisen.
            </seg>
            <seg n="13fe0fde">
              Sedan har vi ägarlägenhetsreformen, som skulle ge tusentals nya
              lägenheter varje år. Jag läste nyligen att det i Helsingforss
              stad så här långt finns fyra ägarlägenheter registrerade. När
              regeringen gett upp försöken att öka bostadsbyggandet bytte den
              taktik och började i stället tala om att de befintliga bostäderna
              måste utnyttjas bättre. Det står enligt regeringens bedömning
              väldigt många privat ägda bostäder tomma och outnyttjade i vårt
              land. Den första februari 2013 började därför en ny lag gälla
              som enligt regeringen skulle trolla fram många nya bostäder på
              andrahandsmarknaden genom att underlätta och göra det mer attraktivt
              att hyra ut i andra hand.
            </seg>
            <seg n="1d540b32">
              Det har nu gått ett år med den nya lagen, och jag hörde i helgen
              siffror som visade att effekten av just den reformen blev en 20-procentig
              hyreshöjning och väldigt få nya tillgängliga lägenheter. Den ökade
              aktivitet av uthyrning som regeringen ville tolka som att fler
              bostäder hyrdes ut visade sig, precis som jag hela tiden hävdat,
              enbart handla om att ägarna till bostäderna såg sin chans att
              höja hyran när skyddet mot ockerhyror togs bort. Uppsägningarna
              duggade tätt, och i de flesta fall bor förmodligen de gamla hyresgästerna
              kvar – men nu till betydligt högre hyror.
            </seg>
            <seg n="d285e75a">
              Klyftorna i Sverige växer. Det är ett Sverige där några har råd
              att äga en stor bostad i innerstan som utnyttjas väldigt lite
              samtidigt som trångboddheten sprider sig i hyresbeståndet. Sex
              till nio boende i en trea är inte ovanligt i dag. Regeringen har
              varit duktig på att genomföra reformer som gynnar den som redan
              äger sin bostad. Man har också varit duktig på att genomföra reformer
              som gör det dyrare att bo för den som inte äger sina egen bostad.
              Likaså har man presenterat ett stort antal reformer som inte haft
              någon större effekt över huvud taget, men bäst har man varit på
              att tillsätta utredningar. Det är ett säkert sätt att framstå
              som handlingskraftig utan att behöva göra någonting.
            </seg>
            <seg n="bc80b99d">
              Herr talman! Grunden i politiken för ett demokratiskt parti måste
              vara solidaritet. Vi i Miljöpartiet försöker utsträcka solidariteten
              till att inte enbart omfatta de närmaste – familj, arbetskamrater,
              grannar, yrkeskår, kommunen, nationen. Nej, vi nöjer oss inte
              ens med solidaritet med alla människor på jorden, utan vi utsträcker
              solidariteten till att även omfatta de ekologiska systemen och
              de ännu inte födda.
            </seg>
            <seg n="ce2da40b">
              Trots den stora famnen av solidaritet som vi försvarar finns
              det områden där vi menar att principen att den som förorenar ska
              betala måste gälla. Vår solidaritet utesluter därför inte individuellt
              ansvar.
            </seg>
            <seg n="70acc9d8">
              Ett exempel på en sådan fråga är kostnaden för parkeringsplatser.
              Vi inser att alla människor är betjänta av bra vägsystem, även
              den som inte använder bil. Alla har glädje av att räddningstjänsten,
              ambulansen och polisen snabbt kan vara på plats när händelser
              man helst inte vill se ändå inträffar. Men parkeringsplatser,
              särskilt bostadsnära sådana, har den billöse ingen nytta av. Många
              billösa klagar på att de via sin hyra tvingas betala för bilägarnas
              parkeringsytor.
            </seg>
            <seg n="330d4a82">
              Ännu mer upprörda är de billösa som hör av sig och påpekar att
              trots att de tvingas betala för bilägarnas uppställningsytor står
              de med sina bilar på trottoarerna så att de gående tvingas ut
              i vägbanan med barnvagnen, och ibland hindrar de parkerade bilarna
              utryckningsfordonens framkomlighet.
            </seg>
            <seg n="3013d00d">
              Miljöpartiet har länge drivit kravet på att bilismens olika kostnader
              rimligen i betydligt större utsträckning än i dag borde faktureras
              just bilägarna. Jag tänker inte gå in på att argumentera mot de
              enorma subventionerna av tung lastbilstrafik som vi har i dag,
              även om också den trafiken påverkar boendemiljöerna negativt,
              utan här håller jag mig bara till bostadsparkeringar.
            </seg>
            <seg n="38321756">
              Regeringens svar på Miljöpartiets motionsförslag om att boendeparkeringar
              inte ska kunna subventioneras genom hyror visar att bilen är viktigare
              än människan för allianspartierna. Jag tycker att det är sorgligt
              att läsa sådant.
            </seg>
            <seg n="0cd1c48c">
              En regering som saknar argument säger bara slött och slappt att
              det inte går att förhindra subvention genom hyror. Nej, det är
              klart att om man utgår från bilen ser man inga andra möjligheter.
              Men vi miljöpartister tänker inte ge oss. Principen att den som
              förorenar också ska betala står vi för. Det är ett av de viktigaste
              verktygen när vi efter valet 2014 ska börja bygga det långsiktigt
              hållbara samhället.
            </seg>
            <seg n="3cade278">
              Vidare, herr talman, har vi miljöpartister självklart förståelse
              för att regeringspartierna inte vill följa upp sina egna misslyckade
              reformer. Då skulle det ju inte bara i praktiken utan även i statistiken
              bli tydligt hur misslyckade Alliansens bostadspolitiska reformer
              har varit.
            </seg>
            <seg n="70b1bb11">
              Eftersom det är så kort tid kvar till dess vi ska byta regering
              menar vi i Miljöpartiet att det inte är särskilt meningsfullt
              att ge en regering ett uppdrag som de för allt i världen inte
              vill genomföra. Det är bara slöseri med resurser att ge en regering
              i uppdrag att följa upp en fråga där de till det yttersta enbart
              kommer att lägga krut på att utforma uppföljningen så att den
              visar så lite som möjligt av vad som faktiskt har hänt. Av det
              skälet har vi i Miljöpartiet valt att enbart lägga en motivreservation
              till frågan om uppföljning av lagen om privatuthyrning av bostäder.
            </seg>
            <seg n="08fc5f38">
              Herr talman! Det är uppenbart att regeringen har en dold agenda
              som handlar om att alla ska äga sin bostad. På frågor om hur man
              ska lösa problemet med att unga inte kommer in på en bostadsmarknad
              där det saknas bostäder blir ofta svaret att man vill införa skattesubventionerat
              bosparande för unga. Det är inte bara ett hån mot alla dem som
              vill ha en bostad i dag, det avslöjar också vilken utveckling
              regeringen strävar mot.
            </seg>
            <seg n="62144e63">
              Det envisa tjatet från oss i oppositionen om att hyresrätten
              är viktig för rörligheten på bostadsmarknaden och ett fungerande
              näringsliv verkar äntligen ha trängt in i regeringskorridorerna.
              På senare år har det nämligen hänt att företrädare för allianspartierna
              ibland talat om hur viktigt det är för företagens möjligheter
              att rekrytera att det finns lediga hyresrätter. Tråkigt att ni
              inte förstod det före valet 2006.
            </seg>
            <seg n="ab0f354d">
              Det räcker dock inte med prat, utan det krävs förslag som förändrar
              på riktigt. Ni kanske inte har förstått det, men utredningar förändrar
              inget där ute. Det beklagliga är att ni i verkligheten motarbetar
              även det ni säger när ni talar om behovet av hyresrätter för att
              underlätta rörligheten och rekryteringsmöjligheterna för näringslivet.
              Regeringen förbereder nämligen ett förslag om att gå vidare med
              den misslyckade ägarlägenhetsreformen. Ni arbetar på ett förslag
              om att göra det möjligt att ombilda hyresrätter inte bara till
              bostadsrätter utan även till ägarlägenheter. Hur många av de nyexaminerade
              nyckelpersoner som det svenska näringslivet skriker efter har
              råd att köpa en ägarlägenhet?
            </seg>
            <seg n="72a5b120">
              I reservation 19 föreslår vi att ni ska lägga ned det projektet
              eftersom det motarbetar våra gemensamma, åtminstone uttalade,
              ambitioner att ordna fram bostäder även till dem som inte har
              300 000 kronor att satsa.
            </seg>
            <seg n="5fe3e036">
              Herr talman! Oppositionens årliga påtryckningar på regeringen
              om att åtgärder måste till så att vräkningar där barn drabbas
              minimeras till det yttersta har nu förhoppningsvis gett resultat.
              Regeringen lovar i betänkandet att en proposition ska landa på
              riksdagens bord senast den 18 mars. Målsättningen där är att inga
              barn ska drabbas av vräkningar, och det är bra. Vi ser fram emot
              detta men anser ändå att riksdagen borde göra ett tillkännagivande
              på denna punkt i dag. Det har nämligen tagit många år att baxa
              regeringen ända hit, och vi litar inte på löften utan väntar på
              förslaget.
            </seg>
            <seg n="985205e8">
              För att det inte ska uppstå några missförstånd utifrån det som
              jag har sagt vill jag bara påpeka att Miljöpartiet inte alls har
              något emot att man utreder särskilda bosparformer för unga.
            </seg>
            <seg n="1cde2ee7">
              Vi är inte heller på något sätt motståndare till att medborgare
              äger sitt boende. Självklart tycker vi att det är bra att man
              på olika sätt underlättar för en fungerande marknad för uthyrning
              i andra hand av ägda bostäder. Ja, vi kan till och med tänka oss
              reformer som till viss del underlättar och förbättrar möjligheten
              till uthyrning i andra hand även av hyresrätter så att även det
              kan ske öppet och legalt. Miljöpartiet vill bidra, som jag tror
              att också alla andra partier vill, till åtgärder som kan öka rörligheten
              på bostadsmarknaden.
            </seg>
            <seg n="3c836e83">
              Alla dessa åtgärder förutsätter att det finns en fungerande marknad
              där bostadskonsumenten kan välja från ett utbud av bostäder som
              motsvarar de önskemål och de krav som den bostadssökande har.
              Sådana förutsättningar har regeringens politik effektivt bidragit
              till att förhindra. Många förslag som regeringen har lagt fram,
              och inte minst de förändrade skattevillkoren, har tyvärr enbart
              lett till ökad inlåsning och ett minskat utbud. Men det, herr
              talman, hör till en annan debatt som vi får ta vid ett annat tillfälle.
            </seg>
            <seg n="dd62eb82">
              Slutligen vill jag påminna om att det är dags att bygga dubbelspåret
              mellan Falun och Borlänge. Det är verkligen angeläget.
            </seg>
          </u>
          <note n="df295eb2">
            Med dessa kommentarer till utskottets betänkande nr 9 yrkar jag
            alltså, som jag inledningsvis sade, för tids vinnande enbart bifall
            till reservation nr 12.
          </note>
          <note type="speaker" n="3fbfda29">
            Anf. 43 MARKUS WIECHEL (SD):
          </note>
          <u who="Q6240455" xml:id="i-c8eb2a1038cf318c-0" n="4aa843b9">
            <seg n="4e461f53">
              Herr talman! När vi för ungefär ett år sedan debatterade betänkandet
              hyresrätt hade något relativt ovanligt just hänt i civilutskottet.
              Regeringspartierna valde helt plötsligt att ändra åsikt i en fråga
              som jag tillsammans med de tre övriga oppositionspartierna valde
              att stödja. Om det inte vore för stoltheten att slippa ännu ett
              nederlag i riksdagens kammare hade utskottets linje i det aktuella
              fallet varit annorlunda, men nu blev det rent formellt ett enigt
              utskott i den aktuella frågan.
            </seg>
            <seg n="2f501a9e">
              Varför talar jag egentligen om detta som inte har med dagens
              betänkande att göra? Jo, den fråga jag talar om handlar nämligen
              om att de kvinnor och män som drabbas av misshandel av sin partner
              skulle få bättre skydd mot en eventuell vräkning då misshandeln
              kan ha orsakat ljud eller skador i lägenheten. Ett exempel på
              just detta hände för inte särskilt länge sedan, när en hyresgästs
              rop på hjälp under en pågående misshandel resulterade i vräkning.
            </seg>
            <seg n="78b01692">
              Det är nyheter som dessa som påminner oss förtroendevalda om
              hur viktigt det är att se hur verkligheten för många ser ut. Jag
              hoppas givetvis att just den nyheten är och förblir den sista
              i sitt slag och att regeringen snarast vidtar de åtgärder som
              krävs och som utskottet i enighet anser behövas.
            </seg>
            <seg n="3f319107">
              Herr talman! Sverige urbaniseras alltmer och tillväxten koncentreras
              geografiskt, på gott och ont. Möjligheten att bo på en plats och
              arbeta på en annan kräver en väl utbyggd infrastruktur. Tillgången
              till bostäder är en förutsättning för tillväxt så att Sverige
              ska kunna utvecklas, inte minst i en tid då befolkningen ökar
              och allt fler söker efter sin första egna bostad. I stora delar
              av landet finns det ett behov av att förenkla och utveckla möjligheten
              för människor att pendla från bostad till jobb.
            </seg>
            <seg n="95870621">
              Rörligheten på arbetsmarknaden tillsammans med tillväxtregionernas
              utvecklingskraft kräver nytänkande och en aktiv bostadspolitik
              för att tillförsäkra att hela Sverige får en bra ekonomisk utveckling.
              Visionen om att hela landet ska leva är fortfarande lika viktig
              även om utmaningarna och förutsättningarna är olika.
            </seg>
            <seg n="2ae9ec83">
              Om man bortser från den generella bristen på bostäder finns det
              i dag ett extra stort behov av just hyresrätter. Ett problem för
              hyresrätter är rörligheten på hela bostadsmarknaden som försvårar
              att en familj får rätt sorts bostad. Vad ger det för incitament
              att byta bostad för en familj som vill flytta och kanske till
              och med borde flytta om den sitter på ett orimligt förmånligt
              hyreskontrakt? Bostaden är som bekant en central del av ens liv.
              Tillgången till en bra bostad speglar därför hela samhällsutvecklingen.
            </seg>
            <seg n="2381e1b4">
              Herr talman! Hyresrätten spelar en viktig och oersättlig roll
              då den kan erbjuda ett boende även till dem som saknar eget kapital.
              Under 2011 bodde hela 36 procent av alla ungdomar i åldern 20–25
              år fortfarande i sitt föräldrahem, 41 procent hade lyckats skaffa
              sig ett eget förstahandskontrakt och 11 procent bodde i en bostadsrätt.
            </seg>
            <seg n="09874aa8">
              Det är inte konstigt att just ungdomar är en utsatt grupp på
              bostadsmarknaden. Ungdomar är i flera delar av landet den allra
              hårdast utsatta gruppen, vilket heller inte är särskilt konstigt
              då de ofta saknar ett eget kapital, inte har de rätta kontakterna
              eller saknar referenser från ett tidigare boende. För att underlätta
              för denna grupp som ska ta över på arbetsmarknaden i framtiden
              finns det väldigt mycket att göra. Något måste göras för att stoppa
              ett allt större problem med en brist på framför allt små hyresrätter.
            </seg>
            <seg n="2438c8ad">
              Hyresrätten som boendeform är samhällsviktig inte minst då den
              passar otroligt många människors behov. Som så många har sagt
              tidigare är hyresrätten en boendeform som underlättar en flexibel
              bostadsmarknad där människor snabbt kan bosätta sig på nya orter
              efter nya behov. Till en liten ekonomisk risk kan man bli erbjuden
              en hög servicenivå med ett enkelt utträde och låga transaktionskostnader.
            </seg>
            <seg n="8f382295">
              Hyresrätten är en boendeform som är så viktig för samhället att
              vi inte kan blunda för de problem som finns i dag. Som många vet
              i dag regleras prissättningen på hyreslägenheter i mycket stor
              utsträckning av det offentliga snarare än genom hyresgästens betalningsvilja.
              Detta orsakar en viss obalans på hyresmarknaden, vilket inte är
              konstigt, men med denna obalans måste man även vara beredd på
              vilka konsekvenser det får.
            </seg>
            <seg n="1e52a4c2">
              Innan någon misstolkar detta så vill jag vara tydlig med att
              poängtera att marknaden inte bör vara oreglerad. Det är otroligt
              viktigt att hyresgästernas besittningsskydd finns kvar och att
              hyresgästerna har goda möjligheter att företräda sina intressen.
              Bostadsmarknaden ska vara trygg både för de som har en bostad
              och för de som vill skaffa sig en bostad.
            </seg>
            <seg n="f9132670">
              Men man måste alltid se vilka konsekvenser nuvarande regler ger.
              Med en alltför hård reglering finns det risk att det upprättas
              färre hyresbostäder och att rörelsen avtar, och bostadsmarknaden
              kan lätt stå stilla eftersom få vill lämna ett värdefullt kontrakt.
              Vi vet alla vad färre hyresbostäder i framför allt attraktiva
              områden leder till. I stället för ett samhälle med blandade boendeformer,
              och en möjlighet även för resurssvaga att bo i attraktiva områden,
              kommer dessa områden i en större omfattning att bestå av bostäder
              som är köpta. Ironiskt nog, med tanke på syftet med prissättningen,
              banar man på flera håll väg för en alltmer segregerad stad ur
              ett ekonomiskt synsätt.
            </seg>
            <seg n="9528523c">
              Nuvarande regler kan således också öka svarthandeln, och de som
              gynnas mest av detta är inte helt sällan en välmående målgrupp
              som har lyckats få tag på en hyresrätt i ett mycket attraktivt
              område. För just dessa personer, innebär dagens regleringar en
              avsevärt lägre boendekostnad än om hyresvärden hade fått ta ut
              en hyra som i högre grad motsvarar hyresgästens betalningsvilja.
            </seg>
            <seg n="be38838e">
              Justeringar av dagens system kanske skulle kunna öka hyrorna
              något i de mest attraktiva områdena, exempelvis i de centrala
              delarna av Helsingfors. Men på andra håll kan hyrorna sänkas,
              och rädslan från olika hyresbolag att etablera nya hyresrätter
              i attraktiva områden skulle kunna försvinna. Den stora andrahandsmarknaden
              skulle med all sannolikhet bli mindre. Kort och gott kan det vara
              ett mycket bra recept för att se till att fler resurssvaga får
              en rimlig chans till ett förstahandskontrakt även i våra större
              städer.
            </seg>
            <seg n="6e73913b">
              Herr talman! Tyvärr händer det då och då att det uppstår tvister.
              Har det uppstått en tvist om hyran är det i hyresnämnden som de
              berörda möts. I dag kan dock problem uppstå då hyresnämnden måste
              förhålla sig till hyrorna för jämförbara bostäder i den kommun
              där prövningslägenheten ligger i stället för att jämföra med liknande
              bostäder generellt. Inte minst i de fall då jämförbara hyresrätter
              saknas i den kommunen riskerar detta att leda till en konstlad
              prissättning som avskräcker personer som önskar bygga eller upplåta
              nya hyresrätter. Det kan således också göra det svårare att hitta
              jämförbara hyresrätter i kommuner där det saknas, vilket kan innebära
              en mycket jobbig sits för alla inblandade parter.
            </seg>
            <seg n="36c4165f">
              Detta kan vara förödande för en positiv utveckling av hyresrättsbeståndet,
              vilket är allvarligt eftersom det främst är unga och personer
              som saknar eget kapital som har ett stort behov av hyresrätter.
              Det är för mig självklart att hyresnämnden ska få jämföra den
              lägenhet vars hyra den ska bestämma med liknande bostäder oavsett
              i vilken kommun dessa ligger. Lagen måste göras tydlig och undantagslös
              i detta avseende.
            </seg>
            <seg n="cfe00c6e">
              Herr talman! Den 1 februari förra året trädde lagen om uthyrning
              av egen bostad i kraft. Lagen innebär kortfattat att personer
              som äger sin egen bostad har en möjlighet att hyra ut sin bostad
              med en hyra som ligger över bruksvärdeshyran. I likhet med vad
              jag nyligen anförde är andrahandsmarknaden mycket stor, och den
              ökar stadigt. Denna utveckling gör att de som tvingas söka sig
              till en andrahandslägenhet i vissa fall är extra utsatta. För
              dessa människor kan lagen innebära påtagliga förändringar som
              gör att lagen behöver ses över, vilket är fullt rimligt eftersom
              det har gått ett tag sedan lagen infördes.
            </seg>
            <seg n="ddf3486d">
              Herr talman! Slutligen vill jag med detta sagt yrka bifall till
              Sverigedemokraternas reservationer 1 och 6.
            </seg>
          </u>
          <note type="speaker" n="e5071759">
            Anf. 44 LARS ERIKSSON (S) replik:
          </note>
          <u who="Q5716833" xml:id="i-ffcd4946a6c30af1-0" n="7d80472b">
            <seg n="3a85bc7c">
              Herr talman! Det var ett intressant anförande av Sverigedemokraterna
              och Markus Wiechel. Sverigedemokraterna skriver i sitt ställningstagande
              om hyresrätten: Att låta hyrorna stiga där det finns köer skulle
              lösa dagens stora problem på bostadsmarknaden, och hänvisar till
              bland annat OECD:s uppfattning i den här frågan.
            </seg>
            <seg n="8be7cb00">
              Med anledning av det har jag en fråga till Markus Wiechel. Jag
              har väldigt svårt att se var det inte finns köer i våra tillväxtområden
              runt om i landet. Vad jag känner till råder det bostadsbrist i
              ungefär 150 kommuner i Sverige. Med tanke på att det finns relativt
              få så kallade köfria hyresbostadsområden runt om i vårt land betyder
              detta att man i princip talar om höjda hyror på de flesta håll
              med det synsätt som du redovisar.
            </seg>
            <seg n="3027a2c4">
              Vart de människor ska ta vägen som inte har råd att bo kvar säger
              inte Sverigedemokraterna någonting om. Man pekar bara på modellen
              och säger att på många håll är hyrorna helt enkelt för låga. Jag
              trodde att det var att det byggdes för lite hyresrätter som var
              problemet och kanske inte att hyrorna i ett antal bestånd var
              för låga.
            </seg>
            <seg n="0815c2b2">
              Jag har helt enkelt en fråga till Markus Wiechel. På vilket sätt
              är höjda hyror en lösning på problem för till exempel pensionärerna
              som har sett klyftan mellan lön och pension öka kraftigt under
              den här tiden, studenten som tvingas söka nytt studieområde för
              att det är bostadsbrist som gör att den kanske inte fullt ut kan
              ta del av studierna där de finns eller för en barnfamilj som separerar
              och behöver nya boenden?
            </seg>
          </u>
          <note type="speaker" n="b577d7cc">
            Anf. 45 MARKUS WIECHEL (SD) replik:
          </note>
          <u who="Q6240455" xml:id="i-c8eb2a1038cf318c-1" n="4aa843b9">
            <seg n="5ed2c630">
              Herr talman! Givetvis är höjda hyror inte någonting som någon
              vill ha. Först och främst har jag inte alls förespråkat marknadshyror.
              Däremot kanske man ska anpassa hyressättningen lite mer till de
              behov som finns och till den betalningsvilja som finns på marknaden.
              Detta är allmänt viktigt, inte minst med tanke på rörligheten.
              Det finns säkert många som låter bli att hyra ut en bostad till
              personer som skulle vara i behov av en hyresrätt just på grund
              av att det blir ett orimligt bra kontrakt.
            </seg>
            <seg n="36d8ed35">
              Till skillnad från Socialdemokraterna vill inte jag eller Sverigedemokraterna
              slå mot fastighetsbolagen. I Lars Erikssons anförande alldeles
              nyss var det tydligt att man ser på fastighetsbolagen som de onda.
              Men det är trots allt de som ska se till att det finns hyresrätter
              där ute att bo i, framför allt för resurssvaga. Genom att underlätta
              för fastighetsbolagen och genom att underlätta villkoren för dem
              som finns på marknaden kommer det att skapas fler hyreslägenheter.
              Det är det som är målet.
            </seg>
            <seg n="38e35139">
              Givetvis ska ingen människa behöva bli bostadslös. Men då måste
              man också se till så att de villkor som finns är rimliga.
            </seg>
          </u>
          <note type="speaker" n="dad8325e">
            Anf. 46 LARS ERIKSSON (S) replik:
          </note>
          <u who="Q5716833" xml:id="i-ffcd4946a6c30af1-1" n="7d80472b">
            <seg n="45ec01fc">
              Herr talman! Jag vet inte om man ska tolka Markus Wiechel och
              Sverigedemokraterna som att de håller ett försvarstal för oseriösa
              fastighetsägare, för det var det jag talade om. Det tyckte jag
              var ett märkligt och dessutom helt felaktigt angrepp på socialdemokratin.
            </seg>
            <seg n="7ff8d019">
              När det gäller diskussionen om marknadshyror är det ingen som
              talar om att man vill ha marknadshyror. Det är hela tiden helt
              andra ordalag man väljer, för man vet att väljarna inte vill ha
              detta. De vill inte ha marknadshyror, och därför är det ingen
              av dem som vill dra åt det hållet som talar om det. Det är rent
              taktiskt.
            </seg>
            <seg n="79277333">
              Markus Wiechel svarar inte riktigt på frågan. Han skriver i sitt
              ställningstagande: Att låta hyrorna stiga där det finns köer skulle
              lösa dagens stora problem på bostadsmarknaden. Så skriver ni alltså
              och hänvisar till OECD. Sedan säger du att ni egentligen inte
              vill det. Det är uppenbart att det är åt det hållet ni vill ta
              steg, och då tycker jag att man ska vara ärlig och säga det. Jag
              tycker att det är en viktig konsumentupplysning för väljarna under
              ett sådant här år att veta var man har Sverigedemokraterna någonstans.
              Det tycker jag är tydligt.
            </seg>
            <seg n="c03ef74d">
              Jag tycker också att det är svårt att få veta från Markus Wiechel
              vart han har tänkt sig att de som inte har råd att bo kvar ska
              ta vägen. Man säger att det bara är i Helsingforss innerstad som
              det ska vara höjda hyror. Hur ser det system ut som är tänkt så
              att udden ska riktas bara mot Helsingforss innerstad, ungefär
              som om det bara var där det råder brist på hyresrätter? Det råder
              brist i Skövde, Västerås och många andra städer. 150 kommuner
              runt om i landet redovisar en sådan brist. Det är otroligt märkligt
              att försöka säga att det egentligen inte råder bostadsbrist på
              så många andra håll, utan att det bara är Helsingforss innerstad
              som man vill åt. Där sitter det tydligen en massa välbärgade människor
              som man vill komma åt, vilket inte heller är sanningen. Det är
              inte de som hyr i fastigheterna överallt.
            </seg>
          </u>
          <note type="speaker" n="201278b5">
            Anf. 47 MARKUS WIECHEL (SD) replik:
          </note>
          <u who="Q6240455" xml:id="i-c8eb2a1038cf318c-2" n="4aa843b9">
            <seg n="5cf66304">
              Herr talman! Det råder givetvis brist på hyreslägenheter, fastigheter
              och bostäder – men framför allt på hyreslägenheter – i flera av
              Sveriges städer. Jag bor själv i Norrköping. Jag kom dit tack
              vare att jag som student erbjöds bostad. När jag kom dit fanns
              en bostadsgaranti. Det var ovanligt på den tiden, och nu för tiden
              finns det inte alls. Jag har alltså själv sett vilken fördel det
              är för städer att ha ett flertal bostäder.
            </seg>
            <seg n="1b08c81c">
              Jag kan vara tydlig både till Lars Eriksson och till väljarna
              om att Sverigedemokraterna och jag inte vill och inte kommer att
              vilja införa marknadshyror. Så enkelt är det. Däremot är det viktigt
              att man hela tiden ser till om det finns en vilja att betala eller
              en större betalningsvilja från en person som hyr en bostad.
            </seg>
            <seg n="6c2ee752">
              Som det är nu är det orimligt långa köer och orimligt dåliga
              förutsättningar för flera fastighetsägare att upprätta nya hyresbostäder.
              Det är ett stort problem. För att folk över huvud taget ska få
              ett boende måste villkoren för fastighetsägarna bli bättre. Annars
              finns det inte någon som kommer att vilja upprätta nya hyreslägenheter.
            </seg>
          </u>
          <note type="speaker" n="bae1f6b1">
            Anf. 48 JAN LINDHOLM (MP) replik:
          </note>
          <u who="Q5956750" xml:id="i-21eca0c521d483a7-0" n="a774589b">
            <seg n="eed3bfb3">
              Herr talman! I likhet med Lars Eriksson lyssnade jag med förundran
              på Markus Wiechels anförande. Man undrar om det är mer eller mindre
              regleringar som Sverigedemokraterna eftersträvar. Jag tycker,
              herr talman, att Sverigedemokraterna i ställningstagandet använder
              begreppet reglering på ett mycket ansvarslöst sätt.
            </seg>
            <seg n="27d7e850">
              Jag fastnade också på en del andra formuleringar, till exempel
              där man säger att man antar att hyror ska gå upp på vissa ställen
              och ned på andra. Det vore intressant att få veta mer om detta.
              Vi har nämligen haft många diskussioner med både fastighetsägarnas
              organisationer och många bolag som driver fastigheter och uthyrning.
              Det torde knappast råda någon tvekan om att hyrorna kommer att
              gå upp om betalningsviljan skulle styra. Men jag har inte hört
              någon peka ut något bestånd någonstans där hyrorna skulle gå ned.
              Det är inte samma bolag som har fastigheter där hyran skulle gå
              upp och sådana där hyran skulle gå ned. Det är oftast helt olika
              bolag som äger de olika bestånden.
            </seg>
            <seg n="48434378">
              Vad menar Sverigedemokraterna när ni säger att ni inte vill införa
              marknadshyror om ni ändå säger att man ska ta hänsyn till om det
              finns en högre betalningsvilja och att den ska få styra? Jag kan
              inte förstå på vilket sätt det skulle leda till fler bostäder.
              Vad det skulle leda till är en omflyttning där betalningsviljan
              skulle styra vilka som får bostad. Det måste rimligtvis betyda
              att det blir precis tvärtom mot det som Markus Wiechel påpekar
              – att de svaga skulle få fler bostäder. De som i dag har en bostad
              och som inte är bostadslösa men har en lägre betalningsvilja än
              den som har den högsta betalningsviljan skulle väl därmed bli
              utan bostad. Eller skulle det kunna bli på något annat sätt?
            </seg>
          </u>
          <note type="speaker" n="628d5a3c">
            Anf. 49 MARKUS WIECHEL (SD) replik:
          </note>
          <u who="Q6240455" xml:id="i-c8eb2a1038cf318c-3" n="4aa843b9">
            <seg n="369d290e">
              Herr talman! Betalningsviljan ska inte styra. Däremot ska man
              ta hänsyn till den betalningsvilja som finns. Om man inte gör
              det blir allting konstlat. Givetvis ska inte hyresmarknaden vara
              oreglerad. Den kanske inte ska vara fullt så reglerad som i dag,
              just på grund av de problem som finns. Men man ska ta hänsyn till
              betalningsviljan i samband med hyressättningen.
            </seg>
            <seg n="8be84c52">
              Som jag sade tidigare är det viktigt att man ökar incitamenten
              till att fler bostäder över huvud taget uppförs. Det är det som
              är grunden till att folk över huvud taget får en hyresrätt att
              flytta till. Det är jätteviktigt att det finns fler förstahandskontrakt
              där ute och att andrahandsmarknaden inte växer såsom den gör i
              dag. Det är ett jätteproblem.
            </seg>
            <seg n="10595b27">
              Jag tror tyvärr att jag missade någon fråga, men Jan Lindholm
              får väl ta den igen.
            </seg>
          </u>
          <note type="speaker" n="2b51c44f">
            Anf. 50 JAN LINDHOLM (MP) replik:
          </note>
          <u who="Q5956750" xml:id="i-21eca0c521d483a7-1" n="a774589b">
            <seg n="fce8bcac">
              Herr talman! Jag förstod inte logiken i hur de som har den lägre
              betalningsförmågan skulle kunna få bostäder i större utsträckning.
              Markus Wiechel påstod i sitt anförande att de svaga skulle få
              fler bostäder. Det byggde väl på någon sorts resonemang om att
              höjda hyror skulle leda till ökad bostadsproduktion. I dag har
              den som bygger hyresfastigheter möjligheter att få det som kallas
              för presumtionshyror – till och med förlängt till 15 år numera.
              Det är en hyra som baserar sig på de faktiska kostnaderna. Jag
              har därför svårt att se att detta argument skulle ha någon betydelse.
            </seg>
            <seg n="af64d90f">
              Jag tycker också att det är märkligt att ni säger att ni inte
              vill ha marknadshyror. Men vad betyder då de skrivningar som ni
              har? Hur långt är ni beredda att gå, till exempel när ni säger
              att man ska få jämföra med motsvarande bostäder på andra orter
              oavsett vilken kommun det gäller? Jag kan tänka mig att det kan
              vara ganska knepigt att hitta motsvarigheter i helt olika kommuner.
            </seg>
            <seg n="59f0da41">
              I dagens system förhandlar man fram hyror mellan hyresgäster
              och företrädare för fastighetsägarna. Det kallar ni för en reglering.
            </seg>
            <seg n="a223c13b">
              Ligger inte hyresgästernas vilja att betala i en sådan förhandling?
              Vi har ju förhandlingssystem i dag, och då är det svårt att förstå
              det här. När vi nu har ventiler, både förhandlingssystem och presumtionshyror,
              på vilket sätt skulle er avreglering och ert ökade inslag av marknad
              leda till att det byggs fler bostäder? Det är svårt att förstå.
            </seg>
          </u>
          <note type="speaker" n="893dfbcd">
            Anf. 51 MARKUS WIECHEL (SD) replik:
          </note>
          <u who="Q6240455" xml:id="i-c8eb2a1038cf318c-4" n="4aa843b9">
            <seg n="748d4b96">
              Herr talman! Till skillnad från vissa andra partier skulle inte
              jag vilja vräka ut skattebetalarnas pengar på att det ska byggas
              bostäder som sedan inte går att försvara ur marknadsperspektiv
              i alla avseenden.
            </seg>
            <seg n="e6fdf97a">
              Jag vill vara ärlig med de problem som finns i dag. Det betyder
              som sagt inte att man vill införa marknadshyror. Däremot betyder
              det att jag också ser de problem som finns i dag och inser att
              vi måste göra något åt dem. Det kanske inte är populärt, men samtidigt
              måste man anpassa sig till hur verkligheten ser ut.
            </seg>
            <seg n="22be8af2">
              Det är givetvis jätteviktigt att hyresgästernas synpunkter och
              åsikter tillvaratas och att de har någon att gå till, exempelvis
              Hyresgästföreningen eller andra som lyssnar till dem. Det är ingenting
              som man ska ändra på. Däremot borde man ta mer hänsyn till hur
              det faktiskt ser ut i verkligheten. Det är det som är det viktiga.
            </seg>
            <seg n="045f3357">
              Det är många som är bostadslösa i dag just för att det inte byggs
              tillräckligt. Om man nu ska göra det alltför svårt för fastighetsägare
              att hyra ut sina fastigheter i attraktiva områden, vad är det
              då för bostäder som byggs där? Jo, det är troligtvis främst bostadsrätter,
              som de kanske tjänar en större hacka på.
            </seg>
          </u>
          <note type="speaker" n="fc9ac9c6">
            Anf. 52 AMINEH KAKABAVEH (V):
          </note>
          <u who="Q3675519" xml:id="i-897929c096f39bd4-0" n="526c6515">
            <seg n="eed947e8">
              Herr talman! Jag vill inledningsvis yrka bifall till reservationerna
              3, 11, 12 och 13. Jag står bakom samtliga våra reservationer i
              detta betänkande, men för tids vinnande lyfter jag fram dessa.
            </seg>
            <seg n="25cfcf71">
              Herr talman! Bostadsbristen fortsätter tyvärr att öka, särskilt
              bristen på hyresrätter, samtidigt som nästan 290 000 unga vuxna
              saknar eget boende i Sverige. Ofta efterfrågar ungdomar hyresrätter
              med rimliga hyresnivåer. Vi i Vänsterpartiet kräver, förutom att
              bostadsbristen ska byggas bort, att det befintliga beståndet av
              hyresrätter förblir just hyresrätter.
            </seg>
            <seg n="25261c02">
              Högerregeringens politik är inriktad på boende som kräver att
              man har en kapitalinsats och på att öka den sekundära hyresmarknaden,
              främst boende i andra hand.
            </seg>
            <seg n="60df39f1">
              Ett stort problem är att hyresrätter säljs och ombildas till
              bostadsrätter. Sedan år 2000 har ca 160 000 hyresrätter ombildats
              till bostadsrätter i landet. Av dessa finns 72 procent eller ca
              115 000 i Helsingforss län. I Helsingforss stad dominerar också
              utförsäljningen av allmännyttans lägenheter.
            </seg>
            <seg n="b5c155ec">
              Högerregeringen har genom upphävandet av den så kallade tillståndsplikten
              vid överlåtelser av kommunala bostadsföretag aktivt arbetat för
              att sälja ut det allmännyttiga bostadsbeståndet. Vi i Vänsterpartiet
              vänder oss starkt emot den utvecklingen, som innebär höjda trösklar
              för att få ett eget boende för många som inte har förmögenhet
              och innebär att bostadsmarknaden dräneras på hyresrätter med låga
              hyror.
            </seg>
            <seg n="f23fefd0">
              Herr talman! I sammanhanget vill jag påpeka att rättssäkerheten
              vid ombildningsprocessen är bristfällig. Det behöver till exempel
              införas en begränsning av antalet omröstningar bland de boende
              för att försöka få till stånd en ombildning inom en avgränsad
              tidsperiod. Syftet med detta förslag är att hyresgästerna inte
              gång efter annan ska behöva ställas inför frågan om ombildning
              ska ske. De ska i stället efter ett föreningsbeslut om att inte
              ombilda tryggt kunna bo kvar i sitt boende.
            </seg>
            <seg n="4cf28de6">
              Jag har själv många gånger blivit kontaktad av hyresgäster i
              Helsingforssområdet som säger att deras demokratiska rättigheter
              blir nedtrampade av till exempel konsulter som gång på gång trycker
              på om att ha föreningsmöte. I många fall är 60 procent av hyresgästerna
              emot ombildningen, men man försöker ändå genomföra den.
            </seg>
            <seg n="9bd1e934">
              Därför har vi i Vänsterpartiet flera gånger lyft fram frågan
              om en säkrare och tryggare process. Vi har sagt att en opartisk
              funktion som notarius publicus ska delta på föreningsstämmor för
              att öka rättssäkerheten. Regeringen bör återkomma med förslag
              till sådana förbättringar av rättssäkerheten vid ombildningar.
            </seg>
            <seg n="e656417a">
              Människors möjligheter att välja hur de ska bo måste stärkas.
              Därför är det angeläget att kommunerna genom en aktiv bostadspolitik
              bidrar till ett varierat utbud av bostäder och upplåtelseformer.
            </seg>
            <seg n="4e2fc3ea">
              Herr talman! Sedan 2011 tillämpas nya regler avseende allmännyttan
              och hyressättningen. En förändring gentemot tidigare lagstiftning
              är att de allmännyttiga bostadsbolagen ska bedriva sin verksamhet
              enligt affärsmässiga principer. En konsekvens av detta är att
              den kommunala grundprincipen om självkostnad undantas. Den nya
              lagen om allmännyttiga kommunala bostadsaktiebolag begränsar i
              viss mån kommunernas möjligheter att ta ut pengar från sina bostadsbolag
              och använda dem till andra verksamheter.
            </seg>
            <seg n="2b63819e">
              Det finns exempel, framför allt från Helsingforss stad, på att
              kommunen beslutat att ta pengar från de allmännyttiga bostadsbolagen
              och använda dem till kommunens andra verksamheter. Hyresgästerna
              i allmännyttan får därmed betala mer för de kommunala verksamheterna
              än övriga invånare.
            </seg>
            <seg n="2d94549f">
              Under räkenskapsåret 2011 gjordes värdeöverföringar från kommunala
              bostadsbolag till kommuner som uppgick till nästan 1,7 miljarder
              kronor. Detta menar vi är både orimligt och orättvist. Vinster
              som görs i kommunala bostadsbolag bör stanna i verksamheten.
            </seg>
            <seg n="fa48d764">
              En annan fråga rör hyreslagen och den förändring som innebär
              att allmännyttans hyresnormerande funktion har ändrats. Tidigare
              prövade hyresnämnden främst hyran mot hyressättningen i likvärdiga
              allmännyttiga bostadsföretag. Nu har den regeln ersatts med en
              regel om att jämförelse ska göras med likvärdiga lägenheter med
              förhandlade hyror hos kommunala och privata bostadsföretag.
            </seg>
            <seg n="6db0fe63">
              Hyresgästföreningen har undersökt skillnaden mellan privata värdar
              och allmännyttan. Resultatet visar att de privata värdarnas hyror
              låg klart över allmännyttans. System som driver upp hyrorna måste
              ersättas av regler som utgår från den kommunala sektorns självkostnadsprincip
              och allmännyttans hyresnormerande roll.
            </seg>
            <seg n="f77024e6">
              Vi i Vänsterpartiet säger nej till marknadshyror. Inriktningen
              på högerregeringens politik går tyvärr i motsatt riktning.
            </seg>
            <seg n="3ba9cd79">
              Herr talman! Jag värnar om allmännyttans roll och framtid. För
              oss i Vänsterpartiet är det viktigt med livskraftiga och ekonomiskt
              starka allmännyttiga bostadsbolag för att klara bostadsförsörjningen
              och för att föra en social bostadspolitik. I egenskap av demokratiskt
              ägda företag ska dessa verka för allmännyttiga mål.
            </seg>
            <seg n="139554d1">
              Hyressättningen på bostadsmarknaden ska styras av ett bruksvärdessystem.
              Genom kollektivt förhandlade hyror som motsvarar bostadens standard
              och kvalitet garanteras alla hyresgäster, oberoende av inkomst,
              en bra bostad till en rimlig kostnad.
            </seg>
            <seg n="e3bf5356">
              Herr talman! Vi har många gånger lyft frågan om renoveringar
              av rekordårens bostadsbestånd. Vi är alla överens om att det behövs
              renoveringar och energieffektiviseringar. Nu pågår det renoveringar
              och förbättringar, men det har i flera fall inneburit höjda hyror
              efter renoveringar. Det har gjort att många människor har varit
              tvungna att flytta från sina bostäder därför att de helt enkelt
              inte har råd att bo kvar.
            </seg>
            <seg n="f67e0c8e">
              Med tanke på vad Svea hovrätt har uttalat om skyddsregelns tillämpning
              i förhållande till de uttalanden som finns i propositionen där
              regeln föreslogs bör det genom lagstiftning genomföras att skyddsregeln
              ska tillämpas. Det är viktigt att förstärka hyresgästernas inflytande
              vid renoveringar. Vi i Vänsterpartiet föreslår att riksdagen och
              regeringen ska se till att hyresgästernas inflytande förstärks
              vid renoveringar.
            </seg>
            <seg n="45db5840">
              Herr talman! En annan fråga som uppmärksammats är att renoveringar
              och ombyggnad av bostäder kan innebära orimliga hyreshöjningar
              för hyresgäster. I många fall har hyran gått upp med 60 procent.
              Efter så stora hyreshöjningar har många inte råd att bo kvar.
              Därmed är hyresgästernas besittningsskydd i praktiken hotat. Bostadsbristen
              gör att det på många håll i landet bara finns några lediga lägenheter
              att flytta till för de hyresgäster som inte har råd att bo kvar
              i sin lägenhet. Det är angeläget att bostadsbeståndet, inte minst
              miljonprogramområdens lägenheter, renoveras och rustas upp, och
              det är viktigt att hyresgästerna ges inflytande vid upprustningsprocesser.
            </seg>
            <seg n="b61db891">
              Herr talman! Hyresgästerna ska enligt lag ge sitt godkännande
              till en ombyggnad innan den startar. Problemet i dag är att även
              om hyresgästerna skulle motsätta sig en ombyggnad kan fastighetsägaren
              söka tillstånd för ombyggnad hos hyresnämnden. I syfte att ge
              hyresgästerna verkligt inflytande över sitt boende föreslår vi
              i Vänsterpartiet att det i samband med ombyggnad inrättas ett
              lagstadgat samrådsförfarande med representanter för hyresvärden
              och hyresgästerna. På så sätt skulle hyresgästernas inflytande
              garanteras.
            </seg>
            <seg n="18003fa8">
              Herr talman! I storstadsregionerna och i andra kommuner med inflyttning
              råder stor bostadsbrist sedan länge. Som en konsekvens av bostadsbristen
              bor fler människor inneboende hos andra eller hyr i andra hand.
              I Helsingfors till exempel uppskattar de allmännyttiga bostadsbolagen
              att 10 procent av deras lägenhetsbestånd hyrs ut olovligt. Jag
              vill först och främst bemöta bostadsbristen med ökat byggande
              av hyresrätter med rimliga hyror. Men jag vill också att andrahandshyresgästernas
              rättigheter i viss mån förstärks.
            </seg>
            <seg n="574550c9">
              Ockerhyror vid andrahandsuthyrning, liksom svart handel med förstahandskontrakt,
              handlar om resursöverföringar mellan parter som befinner sig i
              ett ojämlikt maktförhållande. Den som hyr en hyresrätt i andra
              hand och har betalat för mycket i hyra kan vända sig till hyresnämnden
              för att få hyran prövad i efterhand. Om hyresnämnden gör bedömningen
              att hyran har varit för hög ska förstahandshyresgästen betala
              tillbaka den överskjutande delen.
            </seg>
            <seg n="3655aa89">
              Jag värnar denna ordning och vill utvidga den till att även omfatta
              ägda lägenheter. Det är viktigt för de ungdomar som inte vågar
              anmäla när de, efter den nya lagen, betalar många tusen i överhyra
              bara för att få en bostad.
            </seg>
            <seg n="f595aa88">
              Herr talman! Den 1 februari 2013 trädde lagen om uthyrning av
              egen bostad i kraft. Lagen innebär att personer som äger en bostad
              kan hyra ut den med högre hyra än vad bruksvärdessystemet medger.
              Möjligheterna att retroaktivt få tillbaka överhyran har avskaffats
              för hyresgäster som hyr en bostadsrätt i andra hand. I stället
              får hyresgästen numera gå till hyresnämnden för att få den framtida
              hyran fastställd.
            </seg>
            <seg n="1ed441b7">
              Vi menar att det behövs skärpta sanktioner ifall oskäliga hyror
              tas ut för att skydda människor som befinner sig i ett ojämlikt
              maktförhållande. Flera åtgärder bör utredas, och regeringen bör
              återkomma med ett lagförslag om skarpare åtgärder mot oskäliga
              hyror vid andrahandsuthyrning.
            </seg>
            <seg n="4343acb7">
              Herr talman! Det finns många andra viktiga frågor att ta upp,
              till exempel vräkningar som har varit på tal. Många barnfamiljer
              vräks på grund av att de inte har möjlighet att betala hyran.
              Det innebär ofta social misär. Det måste bli skärpta regler där,
              och det måste finnas bostadsgarantier för människor som inte har
              möjlighet att bo kvar i sin bostad. Det gäller också misshandlade
              kvinnor. Vi vet att det kommer en proposition om detta. Frågor
              har väckts om kvinnor som ropar på hjälp, blir vräkta och inte
              har rätt att bo kvar i sin bostad.
            </seg>
            <seg n="1bee32fc">
              Vi tycker att här måste reglerna skyndsamt ändras. Människor
              måste ha möjlighet att bo kvar i det boende de har rätt till.
              Det är viktigt. Därför har vi i Vänsterpartiet gång på gång kommit
              med förslag, motioner och reservation om detta.
            </seg>
          </u>
          <note type="speaker" n="1a6332d0">
            Anf. 53 BINO DRUMMOND (M):
          </note>
          <u who="Q5624774" xml:id="i-dbfe7b9f95b211a3-7" n="c539ce49">
            <seg n="a3d6d901">
              Herr talman! Jag vill börja med att yrka bifall till utskottets
              förslag i betänkandet och därmed avslag på samtliga reservationer.
            </seg>
            <seg n="f8e5efee">
              I det här betänkandet behandlar vi motioner som bland annat berör
              hyresrätter och bostadsrätter och tillhörande frågor som upprustning,
              uthyrning och vräkning.
            </seg>
            <seg n="e190f9b4">
              Jag ska börja med att säga att jag vill se lite bredare än vad
              som görs i civilutskottets betänkande nr 9. Vi kan se att utmaningarna
              på svensk bostadsmarknad är väldigt stora. I grund och botten
              handlar det om att det helt enkelt byggs alldeles för få bostäder.
              Det är ingenting som vi behandlar i denna debatt, men det är viktigt
              att komma ihåg, speciellt när vi diskuterar uthyrningen av egen
              bostad, den så kallade andrahandsuthyrningen.
            </seg>
            <seg n="eb102fb3">
              När bostadsbristen är så akut på många ställen är det för mig,
              och även för regeringen, en självklarhet att vi försöker utnyttja
              de bostäder som finns på bästa möjliga sätt. Varje bostad som
              kan hyras ut men som inte är uthyrd är en potentiellt missad dröm
              om att få bo där man vill. Det är en missad dröm om att få bo
              tillsammans som sambor, eller en missad dröm om ett arbetstillfälle.
            </seg>
            <seg n="e074b073">
              Med den nya lagen om andrahandsuthyrning som trädde i kraft för
              ungefär ett år sedan, den 1 februari förra året, ser vi att det
              nu kommer ut fler lägenheter på andrahandsmarknaden än någonsin
              tidigare. Upsala Nya Tidning har rapporterat att utbudet av ettor,
              tvåor och treor i Uppsala ökat med 30 procent. Sydsvenska Dagbladet
              rapporterar att utbudet i Malmö har ökat med 35 procent. I Helsingfors
              har det ökat med 22 procent. I hela landet har utbudet ökat med
              11 procent jämfört med förra året.
            </seg>
            <seg n="c221c27e">
              För att tala klarspråk, herr talman, vill jag säga att det i
              dag är lättare att hitta en lägenhet i andra hand. Man är inte
              längre hänvisad till osäkra, dyra svartkontrakt. Man vet vad man
              får.
            </seg>
            <seg n="72c529ac">
              Jag tror att det är klokt att fundera över och utvärdera en lagstiftning,
              och det har regeringen gjort. Man har bland annat tittat över
              möjligheterna till hyresstatistik. Men av den av Sverigedemokraterna
              stödda reservation som Socialdemokraterna har kan man snarare
              få intrycket att lagstiftningen inte trätt i kraft över huvud
              taget. Det framställs som att bostadsmarknaden och andrahanduthyrningen
              är i kris och att den är mer osäker än någonsin. Det är precis
              tvärtom. Det är nu man kan få en överblick över hur hyressättningen
              fungerar, det är nu det börjar komma ut fler lägenheter på marknaden,
              och det är nu människor lättare kan hitta någonstans att bo. Så
              såg det inte ut för ett år sedan. Då var man, som jag sade, i
              princip hänvisad till svartkontrakt för att hitta en andrahandslägenhet
              att bo i.
            </seg>
            <seg n="ff7fd31c">
              Splittringen i oppositionen kunde knappast ha varit större i
              denna fråga. Man kan uttrycka det så att Vänsterpartiet vill avskaffa
              lagen helt. Sverigedemokraterna och Socialdemokraterna vill utvärdera
              en lagstiftning som i politikens värld knappt trätt i kraft. Vi
              vet att bostadsrättsföreningarna i princip bara beviljat andrahandsuthyrning
              under ett år. Det betyder att de första kontrakten precis börjar
              gå ut. Det är alltså inte läge att utvärdera någonting som dessutom
              verkar ha blivit en framgång. Det fjärde partiet har, åtminstone
              i betänkandet och i sina motioner, en ganska nykter syn på tillvaron.
              Det är Miljöpartiet, som säger att det är för tidigt att utvärdera
              lagstiftningen. Det ska Miljöpartiet ha en eloge för. Däremot
              gick det kanske lite fel i reservationen.
            </seg>
            <seg n="4992eecd">
              För att sammanfatta det hela kan man säga att svensk bostadsmarknad
              står inför stora utmaningar, och det långsiktigt hållbara sättet
              att lösa frågan är att helt enkelt se till att det byggs mer.
              Med det sagt är lagen om uthyrning av egen bostad en uppenbar
              framgång som åtminstone till viss del, även om det är på marginalen,
              kan hjälpa till att mildra den bostadsbrist som många kommuner
              och städer står inför.
            </seg>
            <seg n="f6759d9d">
              Herr talman! Det saknas som sagt inte utmaningar på svensk bostadsmarknad,
              inte ens om man faktiskt lyckats få in foten på den. Inte minst
              visas det av den diskussion som förs om den så kallade skyddsregeln
              och stora hyreshöjningar vid till exempel ombyggnationer. Även
              när det gäller skyddsregeln är problemet djupare än vad som framgår
              av motionerna. I grund och botten handlar det om att vi har många
              miljonprogramslägenheter som inte har upprustats och i dag är
              i stort behov av upprustning på grund av att fastighetsägarna
              åsidosatt sina uppdrag att sköta om fastigheterna på ett adekvat
              sätt.
            </seg>
            <seg n="732972c9">
              Att döma av oppositionens tonläge i den här frågan skulle man
              kunna tro att hyresgästerna är helt rättslösa, att de står helt
              utan skydd och möjlighet till hjälp. Så är det självklart inte.
              Det var alliansregeringen som införde skyddsregeln. Det fanns
              ingen skyddsregel tidigare. I förra årets debatt om hyresrätt
              sade jag till Lars Eriksson att vi måste vänta lite grann och
              se hur utfallet av lagstiftningen blir. Svea hovrätt har tolkat
              lagen, och det visar sig att man har ett skydd även vid omfattande
              upprustningar och renoveringar. Lagen kom till för att skydda
              hyresgästerna, och det visar sig att lagen också skyddar dem.
            </seg>
            <seg n="4e99afbe">
              Problemet är inte att lägenheter rustas upp eller att skyddsregeln
              finns. Problemet ligger i att många fastighetsägare har struntat
              i att underhålla sina fastigheter under alltför många år. Vi kan
              inte omöjliggöra nödvändiga renoveringar. Socialdemokraterna säger
              i det fallet varken bu eller bä; man kan inte möjliggöra en renovering,
              men man kan inte heller höja hyran och betala renoveringen. Vi
              vet inte vad Socialdemokraterna tycker. De befinner sig för närvarande
              i ett ingenmansland. Man måste nog ställa sig frågan om det är
              återinförandet av de storskaliga statliga subventionsprogrammen
              som är lösningen på problemet, något som Socialdemokraterna lite
              kort antyder i sin reservation. Jag är helt klar över att det
              inte är lösningen.
            </seg>
            <seg n="c0e996ad">
              Jag tror att man ska närma sig den här frågan med ganska stor
              ödmjukhet med tanke på de situationer som människor kan hamna
              i. Därför har regeringen tillsatt en utredning så att vi inte
              ska famla i blindo beträffande hur många personer det gäller och
              hur det faktiskt ser ut. Man vill utreda frågan för att se hur
              flyttmönstren ser ut vid omfattande renoveringar. Över lag är
              det bra att man vet vilket problem man vill bekämpa innan man
              börjar lagstifta.
            </seg>
            <seg n="19ec0443">
              Herr talman! Sist, men absolut inte minst, vill jag säga något
              om regeringens arbete för att motverka hemlöshet. Vi behandlar
              i dag ett antal motioner som tar upp frågan om vräkning. Jag tror
              att det vore dumt att säga något annat än att ansatsen och syftet
              hos motionärerna är gott. Det ska dock sägas att det som motionärerna
              efterfrågar i princip är det system som redan finns. Om det är
              uteblivna betalningar som är orsaken till avhysning eller vräkning
              – vilket är den absolut vanligaste orsaken – måste både berörd
              hyresgäst och socialförvaltningen underrättas. Sedan har man tre
              veckor på sig att försöka hitta en lösning innan den så kallade
              återvinningsfristen går ut. Betalar socialförvaltningen, eller
              hyresgästen själv, hyresskulden kan man inte bli vräkt. I de fall
              ett ärende faktiskt går till kronofogden finns även där krav på
              att socialförvaltningen ska underrättas. Dessutom måste det bekräftas
              att ärendet har tagits emot. Man kan alltså säga att socialförvaltningarna
              runt om i Sverige i dag meddelas om hot om vräkning.
            </seg>
            <seg n="4327462c">
              Regeringen har även sett över frågan i Hyreslagsutredningen,
              vars betänkande för närvarande bereds inom Regeringskansliet.
              Det ska också sägas att man redan 2005 i en utredning som tillsattes
              under regeringen Persson kom fram till att det inte nödvändigtvis
              är fel på lagstiftningen utan att det handlar om samarbete mellan
              kommun, socialförvaltning, kronofogde och fastighetsägare. I stället
              för att bara försöka förhindra vräkning genom att anmäla till
              socialtjänsten när hot om vräkning redan finns måste arbetet ske
              mycket tidigare.
            </seg>
            <seg n="c2ec2cd0">
              I grund och botten handlar det om ett förstärkt samarbete mellan
              dem som är involverade i frågorna. Ett sådant arbete har regeringen
              redan initierat. I just den här frågan kan jag sägas vara ett
              sanningsvittne eftersom jag är ordförande i socialnämnden i Norrtälje
              kommun. För tre fyra månader sedan antog vi vår bostadsförsörjningsplan
              i kommunen där vi framhåller vikten av att vi tillsammans med
              kronofogden och fastighetsägarna arbetar bättre för att förhindra
              att vräkningar uppkommer över huvud taget. Där ligger det stora
              arbetet. Statistiken i Norrtälje visar, även om kommunen bara
              utgör en liten del av Kommunsverige, att antalet under de tre
              senaste åren gått ned från en handfull vräkningar där barn varit
              involverade till noll vräkningar förra året. Det beror på att
              vi arbetat systematiskt och förebyggande.
            </seg>
            <seg n="bf259ba0">
              Om vi ska lyckas åstadkomma färre vräkningar är det inte fler
              regler som behövs utan tidigare och bättre insatser.
            </seg>
          </u>
          <note type="speaker" n="0926045c">
            Anf. 54 AMINEH KAKABAVEH (V) replik:
          </note>
          <u who="Q3675519" xml:id="i-897929c096f39bd4-1" n="526c6515">
            <seg n="4142ff3e">
              Herr talman! Bino Drummond sade mycket gott om den nya lagen
              som trätt i kraft gällande andrahandsuthyrning. Det han glömde
              att säga, eller bortsåg från, var att den nya lagen har drivit
              upp hyrorna så kraftigt att ungdomar som saknar eget boende och
              inte har kapital inte kan betala. De har snart inte råd att ens
              hyra ett inackorderingsrum.
            </seg>
            <seg n="1fa0de81">
              När Bino Drummond nu talar så väl om lagen undrar jag om han
              glömt bort det som stått i medierna. Det gäller särskilt artiklarna
              i Svenska Dagbladet om hur hyrorna på andrahandsmarknaden har
              gått upp.
            </seg>
            <seg n="302d395c">
              Jag undrar om Bino Drummond kan förklara för oss här i kammaren
              hur man kan prata så gott om detta utan att ens veta hur situationen
              verkligen ser ut, hur mycket man betalar och hur marknaden för
              andrahandsuthyrning har förändrats efter lagändringen.
            </seg>
          </u>
          <note type="speaker" n="684a1939">
            Anf. 55 BINO DRUMMOND (M) replik:
          </note>
          <u who="Q5624774" xml:id="i-dbfe7b9f95b211a3-8" n="c539ce49">
            <seg n="c741aea2">
              Fru talman! Till att börja med måste man vara tydlig med om de
              här lägenheterna har funnits för laglig uthyrning tidigare. Det
              har de uppenbarligen inte gjort, eftersom det kommer ut fler lägenheter
              på marknaden. Är det bättre att ha ett system där man är hänvisad
              till svartkontrakt, där man inte vet hur länge man får bo kvar,
              där man kanske måste smyga för att hämta posten och där man inte
              får sätta upp sitt namn på dörren? Jag tror att det är det perspektivet
              man måste ha i förstone.
            </seg>
            <seg n="d02bcd73">
              Vad man försöker göra med den här lagstiftningen är att stimulera
              fler att hyra ut sina lägenheter. Det gör man också genom att
              människor kan ta betalt för de kostnader de har. Det är för mig
              en självklarhet att man ska ha möjlighet att hyra ut en lägenhet
              om man till exempel kan tänka sig att bli sambo med sin flickvän
              eller pojkvän. Men om man inte vet om det håller måste man ha
              möjlighet att flytta tillbaka. Det ser vi till med den här lagstiftningen.
              Man kan också få betalt för de kostnader man har.
            </seg>
            <seg n="cce53798">
              Hyressättningen är väldigt tydlig. Det är inte ockerhyror, som
              Vänsterpartiet försöker framhäva. Det finns ett tydligt reglerat
              system för hur man fastställer en hyra. I storstadsregionerna
              stiger hyrorna. Vi vet att hyrorna går upp när värdet till viss
              del är kopplat till bostadsrättens marknadsvärde. Men i stora
              delar av landet, som i min hemkommun Norrtälje, hamnar andrahandsuthyrningskostnaden
              för den här typen av bostäder på samma nivå som hos de allmännyttiga
              bostadsbolagen eller till och med lägre. Det är viktigt att komma
              ihåg. Vill vi ha fler lägenheter där människor kan bo utan rädsla
              för att bli upptäckt av grannen, eller vill vi gå tillbaka till
              det system som gällde för ett år sedan?
            </seg>
          </u>
          <note type="speaker" n="3d527ec9">
            Anf. 56 AMINEH KAKABAVEH (V) replik:
          </note>
          <u who="Q3675519" xml:id="i-897929c096f39bd4-2" n="526c6515">
            <seg n="6ac745cd">
              Fru talman! Jag kan förstå att Bino och Moderaterna i första
              hand månar om marknaden, inte om människorna, inte om de 300 000
              ungdomar som är i behov av bostad och som betalar upp till 10
              000 kronor. Jag undrar verkligen om det är lagligt med en sådan
              hyra för ett rum. Det är det som är problemet, inte själva marknaden.
              De ungdomar och andra människor som är i behov av en bostad måste
              betala höga hyror. Dessutom har möjligheterna att få överhyra
              återbetald retroaktivt försämrats i den nya lagen. Det som regeringen
              ska göra skyndsamt är helt enkelt att utvärdera hur det här har
              gått till. Hyresmarknaden för andrahandshyresgästerna har förändrats
              jättemycket. Ungdomar har inte råd att bo någonstans som andra
              eller tredje inneboende. Det är fruktansvärt. Det är det som är
              poängen med detta.
            </seg>
            <seg n="a29d7a6d">
              Jag vill också ta upp frågan om vräkningar. Det är inte reglerna
              det är fel på, säger man här i kammaren. Självklart finns det
              regler som skyddar människor. Regeringen har själv en nollvision
              för vräkningar. Ändå sker det varje dag. Flera tusen barnfamiljer
              är vräkta. Senast i morse hörde vi på nyheterna att barnfamiljer
              tvingas att bo på hotellrum år ut och år in. Barnens skolmiljö
              och kamrater och allt annat förändras på grund av bostadsbristen.
              Man måste se till att det finns starkare regler som tvingar fastighetsägare
              och socialtjänsten att jobba tillsammans innan en barnfamilj ska
              vräkas. Det måste vi betona.
            </seg>
          </u>
          <note type="speaker" n="6039ee6e">
            Anf. 57 BINO DRUMMOND (M) replik:
          </note>
          <u who="Q5624774" xml:id="i-dbfe7b9f95b211a3-9" n="c539ce49">
            <seg n="8d352f9b">
              Fru talman! Vad gäller andrahandsuthyrningen är det inte på något
              sätt en fråga om marknadshyror. Det är en fråga om att få betalt
              för de kostnader man har.
            </seg>
            <seg n="2ee09392">
              Jag ska ge en eloge till Amineh Kakabaveh, som är tydlig med
              vad Vänsterpartiet vill. Det är lite förvånande. Man vill ha ett
              storskaligt statligt subventionssystem, man vill ha statliga regler
              och man vill trycka ned möjligheterna för andra aktörer än de
              kommunala att bygga hyreslägenheter.
            </seg>
            <seg n="ef6dc354">
              I grund och botten handlar det här om att människor ska kunna
              hitta någonstans att bo under trygga förhållanden. I dag har man
              möjlighet att få sin hyra prövad. Reglerna för hur hög hyra man
              får ta ut är tydliga. Man kan gå till hyresnämnden och få hyran
              prövad. Problemet ligger inte där. Problemet är återigen det strukturella.
              Det byggs alldeles för få bostäder därför att vi har alldeles
              för mycket regler.
            </seg>
            <seg n="f08f5f75">
              När det gäller vräkningar måste man ha en ödmjukhet inför att
              alla fall är individuella. Det går inte att lagstifta fram någonting.
              Om man inte ska gå in med statlig förvaltning över samtliga hyresvärdars
              bestånd går det inte att få fram en lagstiftning som förhindrar
              samtliga typer av vräkningar. Därför är det viktigt att i det
              första skedet arbeta förebyggande och se till att vräkningarna
              inte kommer till stånd över huvud taget.
            </seg>
            <seg n="c072ba8b">
              Men om det nu är så att fastighetsägaren säger att det inte går
              längre? Då finns det många kommuner – bland annat min egen, där
              jag själv har varit med och fattat beslut – där socialförvaltningen
              går in och försöker hitta bostäder. Men det kan inte handla om
              att få bo i en specifik lägenhet, om vi inte ska ha ett statligt
              övervakningssystem för allting. Det handlar om att se till att
              människor och framför allt barnfamiljer har trygga bostäder. Det
              kan vi göra med den lagstiftning som finns i dag genom att samarbeta
              och samverka betydligt bättre och tidigare.
            </seg>
          </u>
          <note type="speaker" n="ec16e86b">
            Anf. 58 LARS ERIKSSON (S) replik:
          </note>
          <u who="Q5716833" xml:id="i-ffcd4946a6c30af1-2" n="7d80472b">
            <seg n="8345cb9b">
              Fru talman! Jag tycker att Bino Drummond gör ett bra försök att
              prata upp regeringens bostadspolitik. Det är hedervärt. Frågan
              är hur många som egentligen längre tror på detta. Men det blir
              väl en sak mellan er och väljarna, Bino Drummond.
            </seg>
            <seg n="61931fa2">
              Det jag vill ta upp med Bino är någonting som jag inte tyckte
              att han riktigt berörde i sitt anförande. Det handlar om ordning
              och reda på den svenska bostadsmarknaden. Lagar och regler ska
              naturligtvis följas. Utifrån det vill jag gärna ta upp det som
              jag sade i mitt anförande om oseriösa fastighetsförvaltare. De
              behöver hållas borta från hyresmarknaden.
            </seg>
            <seg n="5d0e2faa">
              Jag tog upp att det har varit vår uppfattning tidigare och är
              vår uppfattning även i dag att hyresgäster inte ska behöva drabbas
              av oseriösa fastighetsägare. Man ska helt enkelt inte behöva bo
              i en lägenhet där man av olika skäl far illa på grund av lägenhetens
              standard eller bristande underhåll. Det där är något som jag hade
              hoppats att vi lämnat bakom oss. Men så är det inte.
            </seg>
            <seg n="6f4bb628">
              Hela syftet med den tidigare förvärvslagen var att hålla oseriösa
              fastighetsägare borta från hyresmarknaden. Det här tycker jag
              att Bino skulle behöva säga någonting om. Vilken har uppsidan
              med lagförändringen varit? På vilket sätt har hyresgästernas skydd
              mot oseriösa hyresvärdar stärkts genom upphävandet av den här
              lagen? Detta skedde i strid med den uppfattning som företräddes
              av bland annat kommunerna Göteborg, Helsingfors och Malmö, Kronofogdemyndigheten,
              Boverket och Konsumentverket, för att nämna några.
            </seg>
          </u>
          <note type="speaker" n="285e0721">
            Anf. 59 BINO DRUMMOND (M) replik:
          </note>
          <u who="Q5624774" xml:id="i-dbfe7b9f95b211a3-10" n="c539ce49">
            <seg n="220d1da5">
              Fru talman! Till att börja med ska man väl säga att merparten
              av de förvärv som gjorts av oseriösa fastighetsägare gjordes när
              den här lagstiftningen fanns på plats. Den var uppenbarligen inte
              särskilt effektiv. Lagstiftning som inte fyller sitt syfte är
              inte lagstiftning som man nödvändigtvis ska ha.
            </seg>
            <seg n="034390bb">
              I det här fallet kan man ha en samfälld lagstiftning som i grund
              och botten ger ett bättre skydd för hyresgästerna och där det
              finns tydliga regler. Det finns en övergångsperiod på tre år,
              då det är lättare att förvalta en fastighet om det är så att ägaren
              inte gör det på ett korrekt sätt. Det finns regler med förelägganden
              som gör att man har rätt att bo i en lägenhet som håller god standard.
              Jag tror att det vore dumt att drömma sig tillbaka till något
              slags utopi med en lagstiftning där syftet kanske var gott men
              där resultaten inte alls visade på någon större effekt.
            </seg>
            <seg n="e13bbe8e">
              Nu har vi en lagstiftning som är samfälld. Vi har en förvaltningslagstiftning
              som gör att det finns fullgoda verktyg för tvångsförvaltning om
              behovet är sådant. Dessutom finns det i slutändan möjlighet för
              kommunen att köpa fastigheten om förvaltningen inte fungerar och
              om det inte går att bo i fastigheten över huvud taget. Nuvarande
              lagstiftning fyller alltså det syfte som den förra lagstiftningen
              hade men inte uppfyllde.
            </seg>
          </u>
          <note type="speaker" n="50fb969f">
            Anf. 60 LARS ERIKSSON (S) replik:
          </note>
          <u who="Q5716833" xml:id="i-ffcd4946a6c30af1-3" n="7d80472b">
            <seg n="7316079a">
              Fru talman! Tidigare krävdes ett tillstånd för att förvärva en
              fastighet. Jag vet inte om Bino tycker att Helsingforss, Göteborgs
              och Malmö kommuner drömmer sig tillbaka till en värld som var
              mycket bättre, men jag tror att de kan en del i frågan. Jag tror
              också att Kronofogdemyndigheten och Konsumentverket med flera
              kan en del om detta. När man valde att upphäva den här lagen anförde
              de också hur bekymrade de var över det.
            </seg>
            <seg n="9930efe2">
              Vi vill gärna se att man överväger möjligheten till ett vitesföreläggande
              för att skärpa lagstiftningen för behovet av underhåll av de här
              fastigheterna.
            </seg>
            <seg n="cab65777">
              Jag förstår dock inte Binos resonemang kring att det är lättare
              att förvärva en fastighet. På vilket sätt är det bättre att oseriösa
              fastighetsägare kan förvärva en fastighet i och med att lagen
              upphävdes? På vilket sätt är det bra? Det har du inte riktigt
              svarat på.
            </seg>
            <seg n="a9ff9ef5">
              Regeringen gjorde fel när de valde att upphäva lagen.
            </seg>
            <seg n="c3899729">
              Vem ska man välja att lita på i det här fallet? Ska man välja
              att lita på Moderaterna eller på dem som har anfört kraftiga synpunkter
              på detta? Valet är ganska enkelt för mig. Jag väljer i vilket
              fall inte att lita på Moderaternas bedömning i frågan.
            </seg>
            <seg n="52c97452">
              Jag undrar hur Bino Drummond resonerar. Vad har varit bra med
              detta? På vilket sätt har det stärkt hyresgästernas skydd mot
              oseriösa fastighetsförvaltare?
            </seg>
          </u>
          <note type="speaker" n="80ca0c12">
            Anf. 61 BINO DRUMMOND (M) replik:
          </note>
          <u who="Q5624774" xml:id="i-dbfe7b9f95b211a3-11" n="c539ce49">
            <seg n="c8976028">
              Fru talman! Det vore ytterst anmärkningsvärt om Lars Eriksson
              skulle stå här och lita på mig. Det är väl inte riktigt så det
              här spelet fungerar.
            </seg>
            <seg n="15b3963a">
              Med risk för att upprepa mig: Lagen syftade måhända rätt tidigare,
              men den slog fel. Ett tvång att se över alla överlåtelser av fastigheter
              tar både tid och resurser. De allra flesta som förvärvar en fastighet
              är seriösa fastighetsägare som både vill utveckla sitt bestånd
              och måna om hyresgästernas väl och ve.
            </seg>
            <seg n="38e78551">
              Återigen: Lagen kanske syftade rätt, men det gick inte vägen.
              I lagstiftningen finns det i dag, som jag sade nyss, fullgoda
              möjligheter för att ingripa när saker inte fungerar som de ska.
              Därför ska vi inte gå tillbaka. Vi måste se till att hyresgästerna
              får en dräglig tillvaro i sina lägenheter, vilket är precis det
              man gör med den nya lagstiftningen.
            </seg>
          </u>
          <note type="speaker" n="db6deea9">
            Anf. 62 JAN LINDHOLM (MP) replik:
          </note>
          <u who="Q5956750" xml:id="i-21eca0c521d483a7-2" n="a774589b">
            <seg n="66f3fce5">
              Fru talman! Bino Drummond började sitt anförande med att konstatera
              att det grundläggande problemet är att det byggs för få bostäder.
              Det upprepades senare i anförandet. Där är vi överens.
            </seg>
            <seg n="fe147607">
              Sedan lät det dock väldigt uppgivet, och precis som regeringen
              hoppade Bino över till att prata om andra saker. Det skulle alltså
              vara intressant att höra om ni har gett upp möjligheten att med
              politiska medel, lagstiftningsförslag, på olika sätt påverka villkoren
              för nyproduktion av bostäder. Det verkar som att ni har lämnat
              det och i stället koncentrerar er helt på att försöka öka utnyttjandegraden
              av redan existerande bostäder.
            </seg>
            <seg n="6eca771d">
              Ni kommer in på resonemang om marknadshyror även om ni säger
              att ni inte vill ha marknadshyror. Det skulle därför vara intressant,
              inte minst i ljuset av den diskussion jag hade med Sverigedemokraternas
              företrädare tidigare, att få en distinktion mellan dem och regeringen.
              Kan ni beskriva vad ni menar med marknadshyressättning? Mycket
              av det som ni vill införa betraktas nämligen av många som mycket
              tydliga steg på väg mot marknadshyror.
            </seg>
            <seg n="7897d8a1">
              I tidigare ordväxling har vi hört att ni anser att ni redan har
              löst många av problemen när det gäller vräkningar. Om det nu är
              som du sade i anförandet, hur kan det då komma sig att kronofogden
              inte känner till det? Hur kan det komma sig att de som hanterar
              detta vänder sig till oss politiker och säger att det inte fungerar?
              Då har ni en del att göra.
            </seg>
          </u>
          <note type="speaker" n="aa6d7917">
            Anf. 63 BINO DRUMMOND (M) replik:
          </note>
          <u who="Q5624774" xml:id="i-dbfe7b9f95b211a3-12" n="c539ce49">
            <seg n="085b4214">
              Fru talman! Det var ett helt frågebatteri.
            </seg>
            <seg n="25f2204c">
              Det är inte uppgivet. Tvärtom har Alliansen den mest ambitiösa
              reformagendan någonsin när det gäller svensk bostadspolitik.
            </seg>
            <seg n="168fec6a">
              Vi måste på något sätt försöka underlätta och göra det så enkelt
              som möjligt. I ett stort och byråkratiskt krångligt regelverk
              är det inte särskilt lätt för ett litet eller medelstort företag
              ute på landsbygden att få spaden i jorden. Det tar tid. Det tar
              alldeles för lång tid att börja bygga. Att underlätta byggandet,
              slopa reglerna och göra det enklare och billigare att bygga är
              det som regeringen fokuserar på i dag.
            </seg>
            <seg n="370d3af3">
              När det gäller andrahandsuthyrningen brukar Stefan Attefall säga
              att vi ska vända på alla stenar för att få en bättre situation
              på svensk bostadsmarknad. Andrahandsuthyrningen är just en sådan
              sten. Regeringen har aldrig någonsin sagt, och jag har inte heller
              sagt, att det är den allenarådande lösningen på krisen på den
              svenska bostadsmarknaden – tvärtom! Men om vi nu har ett system
              där lägenheterna tidigare inte har hyrts ut över huvud taget,
              alternativt har hyrts ut genom svartkontrakt, måste de förutsättningar
              som finns ses över. Det är precis det som regeringen har gjort,
              och vi vill underlätta ytterligare för det inom kort.
            </seg>
            <seg n="24564e30">
              Det Jan Lindholm säger i frågan om marknadshyror är en grav,
              kanske medveten – vad vet jag – vantolkning av Alliansens politik.
              Vi har inte sagt att vi vill ha marknadshyror. Vi vill ha ett
              starkt besittningsskydd, och vi vill ha skäliga hyror för människor.
              Samtidigt har vi kommit överens med bostadsmarknadens parter om
              nya spelregler. Vi fick en dragning i utskottet för ett tag sedan.
              Man verkar inte vara helt överens, men regeringen är helt enig
              om att dagens system i grund och botten är bra även om man säkert
              kan göra förändringar i marginalen.
            </seg>
            <seg n="ce0df888">
              Att försöka kleta på marknadshyresargumentet på Moderaterna och
              Alliansen är fel.
            </seg>
          </u>
          <note type="speaker" n="8e14a084">
            Anf. 64 JAN LINDHOLM (MP) replik:
          </note>
          <u who="Q5956750" xml:id="i-21eca0c521d483a7-3" n="a774589b">
            <seg n="d49f068d">
              Fru talman! Som vanligt får man inte några svar när man ställer
              frågor här i kammaren. Det känns lite knepigt.
            </seg>
            <seg n="59bae059">
              När det gäller den senaste frågan om marknadshyror inledde jag
              med att säga att ni påstår att ni inte vill ha marknadshyressättning.
              Därför var det inget svar när du säger att ni inte vill det. Min
              fråga var hur ni definierar det. När ni säger att ni inte vill
              ha marknadshyressättning, vad menar ni då med marknadshyressättning?
              Det vore intressant att få er bild av vad det är. Det är nämligen
              så att ingen säger att man vill ha marknadshyror. Ingen vill införa
              ett sådant system. Då vore det intressant att veta vad det är
              som ni inte vill införa. Kan ni beskriva det, och på något sätt
              definiera vad det är så att vi kan sätta det i relation till det
              ni gör? Många anser nämligen att de reformer som ni genomför är
              steg på väg mot marknadshyressättning. För att den diskussionen
              ska bli meningsfull och innehållsrik behöver vi veta hur ni definierar
              marknadshyressättning.
            </seg>
            <seg n="f3b1521d">
              Jag fick inget svar på detta. Det berodde kanske på att frågan
              blev så kort på slutet. Både kronofogden och socialförvaltningen
              har problem. Om det nu är som Bino Drummond säger – vilket jag
              inte har förstått, men det kanske är helt rätt – att regelverket
              är på plats känner de flesta som sysslar med det här inte till
              det. Vad har ni i så fall för planer för att se till att kronofogden
              förstår att de inte ska sätta i gång ett arbete förrän de har
              fått ett intyg från den berörda socialförvaltningen om att de
              är informerade och att tidsfristen finns där?
            </seg>
            <seg n="bdf8f548">
              Det fungerar nämligen inte på det sättet i dag. Därför vore det
              intressant att veta vad ni tänker göra för att lösa det.
            </seg>
          </u>
          <note type="speaker" n="ad42a6cb">
            Anf. 65 BINO DRUMMOND (M) replik:
          </note>
          <u who="Q5624774" xml:id="i-dbfe7b9f95b211a3-13" n="c539ce49">
            <seg n="85dbc162">
              Fru talman! Att säga det man inte vill är ju oppositionens melodi.
              I alla frågor vet vi precis vad oppositionen inte vill, men vi
              vet inte vad man faktiskt vill. Vi vet inte heller det utifrån
              de reservationer som finns till dagens betänkande.
            </seg>
            <seg n="3721b91f">
              Vi kom fram till en lösning med bostadsmarknadens parter för
              några år sedan där hyressättningsprinciperna reglerades. Det är
              den politik som vi står bakom. Svårare än så är det inte. Jag
              kan inte rabbla upp hela överenskommelsen här, men den finns lätt
              tillgänglig på andra ställen.
            </seg>
            <seg n="0c113462">
              Om du vill veta vad regeringen vill och tycker om hyressättningsprinciperna
              på svensk bostadsmarknad, Jan Lindholm, är mitt råd att gå tillbaka
              och läsa den överenskommelse som finns mellan fastighetsägare
              och hyresgästförening med flera. Gör det, så kommer du att få
              ett bra och tydligt svar!
            </seg>
            <seg n="89ea8284">
              Som jag sade tidigare vill vi först och främst se till att det
              blir enklare, snabbare och billigare att bygga genom att förenkla
              det omfattande, föråldrade och krångliga regelverk som finns på
              svensk bostadsmarknad. Då blir det fler bostäder, och då kan vi
              se till att fler människor hittar någonstans att bo.
            </seg>
            <seg n="f195390c">
              När det gäller problemet med vräkningar är det svårt att lagstifta
              fram någonting som är generellt. Varje vräkning är individuell;
              det vet man om man har suttit med i en socialnämnd. Problemet
              i dag är ju att de myndigheter som finns inte pratar med varandra.
              Regeringen har faktiskt lyft fram frågan om hemlöshet och vräkningar,
              och det finns en samordnare som besöker olika kommuner och ser
              till att man får en bra och bred överenskommelse på plats. Jag
              tror att det är de individuella lösningarna som är svaret på frågan
              hur man ska komma till rätta med de vräkningar som fortfarande
              sker.
            </seg>
            <seg n="927a19f8">
              Det gäller att man tar sitt ansvar, från kommunernas socialtjänster,
              från kronofogden och från fastighetsägarna. Om man kan prata med
              varandra kan man också förhindra de allra flesta vräkningar.
            </seg>
          </u>
          <note type="speaker" n="f4391a2a">
            Anf. 66 LARS TYSKLIND (FP):
          </note>
          <u who="Q6217745" xml:id="i-89e29308b3c1e442-0" n="e9dc0634" next="i-797f9d6cf599acfe-0">
            <seg n="f3478676">
              Fru talman! Jag vill börja med att instämma i de inlägg som Bino
              Drummond har gjort här tidigare.
            </seg>
          </u>
          <note n="5829e9be">
            Sedan vill jag yrka bifall till förslagen i betänkandet och avslag
            på samtliga reservationer.
          </note>
          <u who="Q6217745" xml:id="i-797f9d6cf599acfe-0" n="e9dc0634" prev="i-89e29308b3c1e442-0">
            <seg n="38c62dae">
              I betänkandet behandlas motioner från den allmänna motionstiden.
              Motionerna handlar om hyresrätt, bostadsrätt, kooperativ hyresrätt,
              ombildning av bostadsrätt och ägarlägenheter. Fokus har satts
              mycket på att hyra sin bostad. Det är viktigt i sammanhanget att
              lyfta fram den helhetssyn som genomsyrar Folkpartiets och Alliansens
              bostadspolitik.
            </seg>
            <seg n="ccde6d9d">
              Hur den enskilde väljer att bo är inte en fråga som politiker
              ska svara på. Jag håller helt med Lars Eriksson om att vi inte
              ska lägga några politiska värderingar på vad som är karriär när
              det gäller boendet. Det är upp till den enskilde att avgöra. Där
              är vi helt eniga. Vi i Folkpartiet, liksom övriga Alliansen, anser
              att det är en fråga som besvaras bäst av den enskilde bostadskonsumenten.
            </seg>
            <seg n="b10b0703">
              Jan Lindholm pratade om en dold agenda, att Alliansen var ute
              efter att alla skulle äga sin bostad. Det är nog snarare Jan Lindholms
              verklighetsbild. Som jag känner till det finns det inte någon
              agenda, vare sig öppen eller dold.
            </seg>
            <seg n="18b028b1">
              En del vill hyra; det gör jag själv, andra vill äga; det har
              jag gjort, en del vill äga kollektivt, andra vill ha enskilt ägande,
              en del vill spendera mycket pengar på sitt boende medan andra
              inte vill det. Som enskild person gör man prioriteringar i livet.
            </seg>
            <seg n="b569c609">
              Det som är viktigt är naturligtvis att det finns spelregler så
              att de beslut som man fattar håller över tid, och så att man inte
              råkar ut för någonting oförutsett och av den anledningen hamnar
              i svårigheter. Det gäller att planera de viktiga val som man gör
              när det gäller boendet.
            </seg>
            <seg n="31ce233a">
              Regeringen har fattat en hel del viktiga beslut på bostadspolitikens
              område. Men det är ändå viktigt att fundera på vad vi kan göra
              mer. Den stora problematiken i dag är att öka det totala byggandet;
              det kan vi vara helt eniga om. Det är väldigt lätt när man behandlar
              sådana här frågor att man pratar om olika upplåtelseformer. Men
              det är en ökning av det totala byggandet som är det centrala.
              Helt uppenbart är att tillgång till lämpliga bostäder är avgörande
              för tillväxten.
            </seg>
            <seg n="90db6a68">
              Att sedan saker och ting måste utredas ligger väl i sakens natur.
              Så går hela vårt beslutssystem till. Även om Jan Lindholm tycker
              att det är mycket som utreds har väl oppositionen föreslagit ytterligare
              utredningar?
            </seg>
            <seg n="4a6430f7">
              Fru talman! Jag brukar inte ha några synpunkter på andras debatteknik.
              Men det har här varit den klassiska, att man beskriver den andres
              politik och sedan angriper man den beskrivningen. Den stämmer
              då inte med verkligheten. Lars Eriksson tog upp detta med marknadshyror
              och sade att han var mot marknadshyror. Då frågar jag mig: Vem
              är för marknadshyror? Det finns ingen som är för det.
            </seg>
            <seg n="78e2ba87">
              Folkpartiet vill ha en friare hyressättning, men vi säger nej
              till marknadshyror. Vi vill att det befintliga beståndet ska utnyttjas
              bättre. Vi är för en reformering av hyresmarknaden inom bruksvärderingsprincipens
              ram, och det är precis det som vi håller på med, hela tiden med
              fokus på ett starkt konsumentskydd. Jag hoppas att vi kan vara
              eniga på den punkten.
            </seg>
            <seg n="4b16022e">
              När vi nu ser vidare på detta med hyressättningssystemet i nyproduktion
              gör vi det utifrån utgångspunkten vad det är som man kan förändra
              för att ta bort de hinder som finns i nyproduktionen. Det är viktigt
              att man får kunskap. Man kan inte bara föra något slags kamp mot
              marknadshyror.
            </seg>
            <seg n="892b5ab0">
              Fru talman! Det finns många intressanta frågor i betänkandet,
              men jag tänkte att jag skulle begränsa mig till några områden
              med tillhörande reservationer.
            </seg>
            <seg n="7b6e41c4">
              Från 2011 finns det en ny lag om allmännyttiga kommunala bostadsbolag.
              I samband med att den infördes gjordes också ändringar i hyreslagen
              om att den hyresnormerande rollen övergick från de kommunala bolagen
              till kollektivt förhandlade hyror i hela beståndet. Ett annat
              centralt beslut är att det infördes en skyddsregel. Om en hyra
              som i och för sig kunde anses skälig höjdes kraftigt kan hyresnämnden
              besluta att den hyran betalas med ett lägre belopp under en övergångstid,
              ända upp till tio år i vissa speciella fall.
            </seg>
            <seg n="4cf3cd55">
              Arbetet fortsätter. Ändrar man lagstiftningen kan det ju hända
              saker som man kanske inte har förutsett. Därför bör man hela tiden
              följa upp saker och ting.
            </seg>
            <seg n="587d739e">
              Det finns en hel del uppdrag till Boverket som jag tycker är
              intressanta. Man har gjort en uppföljning av den nya lagen om
              de allmännyttiga bolagen. Uppföljningen ska vara klar i mars 2014.
              I den första redovisningen, som gjordes för ett år sedan, kunde
              man konstatera att det inte var någonting som tydde på att genomsnittshyran
              steg fortare än vad den hade gjort tidigare. Den var helt oförändrad.
            </seg>
            <seg n="db67348f">
              Boverket har dessutom skrivit en marknadsrapport som handlar
              om sambandet mellan bostadsbristen och hyressättningssystemet.
              Det handlar också om kunskap. Den viktigaste slutsatsen är att
              det finns ett dåligt utnyttjande av det befintliga beståndet.
              Det är något som man kan notera.
            </seg>
            <seg n="aee52945">
              I anslutning till Vänsterpartiets reservation om hyressättningen
              kan jag bara konstatera att Vänsterpartiet är hedervärt ideologiskt
              konsekvent och tydligt med att man vill ha en återgång till det
              som gällde tidigare. Man vill återgå till självkostnadsprincipen
              och till allmännyttans hyresnormerande roll.
            </seg>
            <seg n="c97d05ba">
              De förändringar som har gjorts har genomförts i ett brett samförstånd
              mellan bostadsmarknadens parter och en bred majoritet i riksdagen.
              Att det uppkom en diskussion från början handlade om att det kom
              upp många EU-rättsliga frågor – sund konkurrens mellan offentligt
              och privat och så vidare. Det finns väldigt många faktorer i detta,
              så egentligen finns det ingen väg tillbaka, och det finns inte
              heller något syfte med det.
            </seg>
            <seg n="d59c0d7a">
              Socialdemokraterna och Vänsterpartiet vill förändra skyddsregeln.
              Det var alliansregeringen som införde den. Utslaget i Svea hovrätt
              var – precis om Bino Drummond nämnde – tydligt, att skyddsregeln
              gäller även vid ombyggnader. Det är precis det syftet som beskrivs
              i propositionen. Jag tycker att vi ändå har fått ett kvitto på
              att den lagstiftning som vi införde även håller rättsligt. Annars
              hade vi kanske börjat fundera på detta.
            </seg>
            <seg n="15f3832c">
              En annan intressant uppföljning som Boverket har fått i uppdrag
              att göra är att se på flyttmönster i samband med stora renoveringar.
              Det är lätt att säga att många människor flyttar och att de inte
              har råd att bo kvar, men återigen: Det är bra att få kunskap om
              hur det egentligen förhåller sig.
            </seg>
            <seg n="7f403057">
              Ett fjärde uppdrag som jag vill nämna är ett uppdrag som handlar
              om medborgardialog och boendeinflytande som ska vara klart nu
              i maj 2014. Det handlar om värdet i att föra en dialog med hyresgäster
              så att man får ett bredare beslutsunderlag. Kan man föra en seriös
              dialog med alla inblandade får man ofta ett mycket bättre resultat
              och en bättre lösning på problematiken. Kan man föra en vettig
              och bra dialog med hyresgästerna får man säkert en väldigt mycket
              bättre och mer anpassad ombyggnad. Det tror jag även att fastighetsägarna
              kommer att vinna mycket på.
            </seg>
            <seg n="8e39cc1c">
              Fru talman! När det gäller uthyrning av den egna bostaden fick
              vi en ny lagstiftning för knappt ett år sedan som innebär att
              hyresvärden har möjlighet att ta ut ersättning för sina kostnader.
              Jag kan bara konstatera att från Folkpartiet tycker vi att det
              här var en bra förändring för att bättre utnyttja befintliga bestånd.
              Vi har tidigare här fått höra en redovisning av siffror kring
              detta. Till det kan läggas att alliansregeringen sedan 2006 har
              förändrat skattereglerna mycket för uthyrning. De schablonavdrag
              som får göras har ju ökat tio gånger, från 4 000 kronor till 40
              000 kronor. Det är klart att även det stimulerar till andrahandsuthyrning.
            </seg>
            <seg n="9b409495">
              Fru talman! Jag ska säga några ord om förvärvslagen och bostadsförvaltningslagen.
              Jag delar helt och hållet åsikten som har framförts här tidigare
              att det centrala är att vi har ett bra skydd för hyresgästerna
              när det gäller hyresvärdar som missköter sina fastigheter. Att
              förvärvslagen upphävdes berodde på att den inte hade fungerat.
              Det viktiga i sammanhanget som vi inte diskuterar är det som skedde
              i och med att bostadsförvaltningslagen skärptes och vi införde
              en lägre tröskel för att kunna ingripa. Det här med särskild förvaltning
              handlar ju inte bara om tvångsförvaltning, utan man kan även gå
              på ett så kallat förvaltningsföreläggande. Det är en åtgärd som
              kan tillgripas även vid en mindre avvikelse. Det är alltså ett
              sätt att komma in i en sådan här process mycket tidigare.
            </seg>
            <seg n="e69231b6">
              Det står i en del reservationer att man vill ha vitesföreläggande
              och sådant. Det är bara att konstatera att just i hyreslagen finns
              möjlighet till åtgärdsföreläggande och upprustningsföreläggande.
              Åtgärdsföreläggande innebär att om man hyr en bostad under vissa
              förutsättningar och det sedan visar sig att förutsättningarna
              inte uppfylls kan man få hyresnämnden att göra ett så kallat åtgärdsföreläggande.
              Upprustningsföreläggande vidtas om lägenheten inte uppfyller normal
              standard utan är undermålig. Här kan hyresnämnden med stöd av
              detta lägga ett vite, så det finns ställen i lagstiftningen där
              man faktiskt kan ha vite.
            </seg>
            <seg n="1baa0953">
              En sak som också har införts i bostadsförvaltningslagen är att
              hyresnämnden, om det har gått mindre än tre år från det att fastighetsägaren
              har sökt lagfart, har mindre bevisbörda innan man kan ingripa
              mot just den fastighetsägaren. Det har alltså införts ett slags
              prövotid på tre år med lite lägre tröskel. Det kan kanske vara
              en sak att ta till just när det gäller olämpliga fastighetsförvaltare
              som kommer in på marknaden.
            </seg>
            <seg n="d53154d9">
              Vi kan konstatera att Socialdemokraterna och Vänsterpartiet yrkar
              på att det ska göras en översyn med målet att återinföra någon
              typ av förvärvslagstiftning. Men det är bara att konstatera att
              den lagstiftning som vi hade inte fungerade.
            </seg>
            <seg n="f63f7119">
              Fru talman! Jag vill göra två avslutande kommentarer med anledning
              av vad som sägs i reservationerna i övrigt. Det finns reservationer
              kring att man vill styra upplåtelseformen i detaljplaner. Det
              tycker Folkpartiet inte bara är olämpligt utan direkt fel. Det
              är inte det som detaljplanen är till för, utan den är till för
              att styra sådant som är knutet till tillståndsgivning i plan-
              och bygglagen. Ska man styra upplåtelseformen får det ske i markanvisningsavtal
              eller exploateringsavtal. En detaljplan ska i grunden inte göras
              mer krånglig än vad som är absolut nödvändigt. Ni kan bara tänka
              er hur många detaljplaneändringar som skulle krävas när man skulle
              sätta spaden i jorden om det stod fel upplåtelseform. Det skulle
              bara skapa nya problem. Det där är ett feltänk och är inte alls
              så som den lagstiftningen ska användas.
            </seg>
            <seg n="62fb1f46">
              Jag noterar att Vänsterpartiet och Miljöpartiet i en motivreservation
              redan nu vill säga nej till möjligheten att ombilda hyresrätter
              till ägarlägenheter och avbryta den utredning som pågår för att
              analysera hur detta ska gå till. Folkpartiet har helt motsatt
              uppfattning när det gäller detta, och vi ser fram emot utredningens
              resultat.
            </seg>
          </u>
          <note type="speaker" n="a209772a">
            Anf. 67 JAN LINDHOLM (MP) replik:
          </note>
          <u who="Q5956750" xml:id="i-21eca0c521d483a7-4" n="a774589b">
            <seg n="28f44c39">
              Fru talman! Jag vill börja med att be om ursäkt om jag är tjatig.
              Moderaternas företrädare ville att jag skulle titta på den nu
              gällande lagstiftningen för att få en bild av vad det är för regelverk
              som Moderaterna står bakom. När då Lars Tysklind i inledningen
              till sitt anförande sade att Folkpartiet är för en friare hyressättning
              kan jag inte tolka det som något annat än en skillnad från det
              som gäller i dag. Jag tycker att det är en god grund för att upprepa
              frågan: När övergår en friare hyressättning till en marknadshyressättning?
            </seg>
            <seg n="74c895aa">
              Jag tycker att det svar jag fick från Alliansens moderata företrädare
              var ett sätt att gå runt frågan. Som politiker måste man för att
              kunna definiera vad man vill också kunna sätta gränser för vad
              som inte ingår i det man vill.
            </seg>
            <seg n="37ce719e">
              Jag vill upprepa min fråga. Eftersom Folkpartiet vill ha en friare
              hyressättning än den som vi har i dag antar jag att man också
              har funderat över hur långt man är beredd att gå och vad man då
              menar med en friare hyressättning. När närmar man sig något som
              skulle kunna kallas för marknadshyressättning?
            </seg>
            <seg n="e232eb28">
              Lars Tysklind talade också, som andra företrädare för allianspartierna
              brukar göra, om den dåliga utnyttjandegraden av det befintliga
              beståndet. Då undrar jag helt kort och enkelt: Har ni i Folkpartiet
              funderat över att det kan finnas de som inte vill hyra ut sin
              stora och väl tilltagna bostad inte bara därför att de har råd
              att behålla den utan också därför att de kanske helt enkelt önskar
              leva på det sättet?
            </seg>
          </u>
          <note type="speaker" n="6bfde89d">
            Anf. 68 LARS TYSKLIND (FP) replik:
          </note>
          <u who="Q6217745" xml:id="i-700150df26fdaa5e-0" n="e9dc0634">
            <seg n="92767f8f">
              Fru talman! Jag börjar med den sista frågan. Jag har stor respekt
              för om människor väljer att inte hyra ut sin bostad. Det här är
              ingen tvångslagstiftning, utan det handlar om en stimulans till
              att hyra ut.
            </seg>
            <seg n="9e6fbb35">
              Fru talman! Jag tyckte att jag var jättetydlig. Jag försökte
              att vara tydlig, men tydligen var jag inte tillräckligt tydlig.
              Man kan faktiskt både vara för friare hyressättning och säga nej
              till marknadshyror. Ett bra exempel är den utveckling som har
              varit, där hyresmarknadens parter har varit inblandade. Vi kan
              se hur hyresförhandlingarna har pågått i Malmö i säkert tio år
              och man har tagit in andra faktorer. Man kan säga att bruksvärdesprincipen
              gick snett när man tog bort lägesfaktorer och sådant, för även
              det värderar brukaren naturligtvis. Bruksvärde utgår ju faktiskt
              från hyresgästens värderingar.
            </seg>
            <seg n="92496127">
              I Göteborg har man utgått bland annat från standard och vilket
              behov av upprustning som lägenheten har haft för att de dåliga
              hyresvärdarna ska få sämre betalt. Det är sådant som jag menar
              med friare hyressättning – att man inte fastnar i en stereotyp
              hyressättning. Det som har införts med presumtionshyror är en
              sådan sak. Det bygger naturligtvis på att det ska vara möjligt
              att över huvud taget vara förutsägbart även för en byggare att
              bygga bostäder.
            </seg>
            <seg n="27c94d22">
              Jag vill hålla fast vid det jag sade: Man kan inom bruksvärdesprincipens
              ram titta på om man kan göra en friare hyressättning. Det har
              ingenting med marknadshyror att göra.
            </seg>
          </u>
          <note type="speaker" n="659b72e1">
            Anf. 69 JAN LINDHOLM (MP) replik:
          </note>
          <u who="Q5956750" xml:id="i-21eca0c521d483a7-5" n="a774589b">
            <seg n="b77f6c7c">
              Fru talman! Jag förstår att begreppet marknadshyror är svårt
              att ta i. Jag får väl fortsätta försöka få klart för mig var någonstans
              gränsen för en fortsatt allt friare hyressättning går för allianspartierna.
              Jag tror att de som hyr bostäder är väldigt intresserade av det.
            </seg>
            <seg n="34520885">
              Vi går tillbaka till detta med den låga utnyttjandegraden av
              de befintliga bostäderna. Lars Tysklind berörde även frågor som
              vi inte har i det här utskottet, nämligen skattefrågorna. Det
              är klart att vi kan skylla på andra politiker. Men det är ju ändå
              så att regeringen genom flera förändringar av skattevillkoren
              har skapat inlåsningseffekter som gör att det för många i dag
              är en dålig affär att sätta i gång flyttkedjor genom att flytta
              från den större bostad man bodde i när man hade barn hemma och
              så vidare.
            </seg>
            <seg n="e63415b9">
              Många pensionärer bor i dag i bostäder som är ganska tungskötta
              för dem, men av rent ekonomiska skäl anser de sig kanske inte
              ens ha möjlighet att byta till en mindre, mer praktisk bostad.
              Det beror till stor del på den inlåsningseffekt som vi har i skattesystemet.
              Det ligger inte i det här utskottet, men jag tycker ändå att det
              är en viktig fråga eftersom Lars Tysklind lite grann berörde skatteeffekter.
            </seg>
            <seg n="2997096e">
              Vi har en låg utnyttjandegrad. Det är möjligt. Samtidigt har
              de nätsajter som sysslar med förmedling av lägenheter visat att
              den reform som vi har gjort inom ramen för det här utskottets
              arbete endast har resulterat i högre hyror – 20 procent högre
              hyror, har man konstaterat. Däremot förklarar man omsättningstakten
              på lägenheter med att man helt enkelt har höjt hyrorna genom att
              omsätta snabbare, inte med att fler lägenheter finns till förfogande.
            </seg>
          </u>
          <note type="speaker" n="81fef70a">
            Anf. 70 LARS TYSKLIND (FP) replik:
          </note>
          <u who="Q6217745" xml:id="i-700150df26fdaa5e-1" n="e9dc0634">
            <seg n="b8e8843f">
              Fru talman! Jag förstår att det känns lite jobbigt för oppositionen.
              Man vill ha en åsikt och driva den, men man är för någonting som
              alla är för. Man är emot marknadshyror, men alla är emot marknadshyror.
              Det blir liksom ingen fråga av det. Då måste man naturligtvis
              göra en beskrivning, så som bland andra Jan Lindholm gör nu, av
              en åsikt som vi har som inte stämmer med vad vi tycker och sedan
              angripa sin egen beskrivning. Men det är ju ett känt retoriskt
              knep i politiken, så det får vi väl leva med.
            </seg>
            <seg n="2aa140ff">
              När det gäller det dåliga utnyttjandet av det befintliga bostadsbeståndet
              är det inte ens halva lösningen. Hur stor del av lösningen det
              är är svårt att säga. Men vi tycker ändå att det är viktigt att
              vi utnyttjar det bostadsbestånd vi har effektivt – vi har ju faktiskt
              redan ett bostadsbestånd – och att vi vidtar åtgärder som stimulerar
              människor till att känna att det faktiskt lönar sig och är bra
              att hyra ut en bostad eller delar av en bostad som man inte själv
              utnyttjar.
            </seg>
            <seg n="a7fd1064">
              Att man utnyttjar det befintliga på ett effektivare sätt tycker
              jag är en sak som skulle kunna attrahera även en miljöpartist
              som Jan Lindholm. Det måste ju ha med energieffektivitet och hela
              den biten att göra, så det är ju inte tokigt ur den aspekten heller.
            </seg>
            <seg n="9585adb9">
              Sedan håller jag med Jan Lindholm om att vi måste titta på allt
              som ger inlåsningseffekter. Det kan vara skattefrågor och kanske
              andra saker också, men det är viktigt att vi faktiskt tittar på
              de sakerna. Inlåsningseffekter är ju också en stor del av problemet.
              Folk bor i en bostad fast de kanske egentligen skulle ha valt
              en annan.
            </seg>
            <seg n="04dbfa75">
              Vi får dock aldrig glömma att det till syvende och sist är den
              enskilda bostadskonsumenten som gör sina val. Det kan vara helt
              andra faktorer som gör att man väljer att bo kvar i en bostad
              även om den inte är den lämpligaste. Det kan till exempel bero
              på att man har bott där i 40 år.
            </seg>
          </u>
          <note type="speaker" n="f17cbbc6">
            Anf. 71 AMINEH KAKABAVEH (V) replik:
          </note>
          <u who="Q3675519" xml:id="i-897929c096f39bd4-3" n="526c6515">
            <seg n="ac292f5c">
              Fru talman! Jag skulle vilja ställa en fråga till dig, Lars Tysklind.
              I ditt anförande och nu också i svaren på Jan Lindholms frågor
              säger du att Folkpartiet är för en friare hyressättning men inte
              för marknadshyror. Samtidigt sker den här förändringen av allmännyttans
              roll – i den nya lagen som tillämpas sedan 2011 står det faktiskt
              att dess verksamhet ska bedrivas enligt affärsmässiga principer.
            </seg>
            <seg n="5daaebcb">
              Vi vet att den förändringen har påverkat hyressättningen. Det
              syns i jämförelserna mellan likvärdiga lägenheter med förhandlade
              hyror i kommunal och privat ägo som Hyresgästföreningen har gjort.
              Hyran för de privata ligger 5 procent över den för de kommunala.
              Det innebär att hyrorna har drivits upp. Men här säger man att
              det har blivit en förbättring och att det inte går att förändra
              om det är något fel som görs – och det görs redan.
            </seg>
            <seg n="90cddc1d">
              Den andra förändringen som jag påpekade är att det är tillåtet
              att göra värdeöverföringar. Det har gjorts i många delar av landet,
              inte minst i de kommunala bostadsbolagen i Helsingfors. Bara under
              2011 har 1,7 miljoner använts till att klippa häckar och gräsmattor
              i stället för att underhålla bostadsbeståndet och så vidare. Jag
              tycker att det är ett jättemärkligt synsätt att man påstår att
              det har gjorts förbättringar och att man inte ser förändringarna
              när det gäller hyressättningen men också när det gäller skötsel
              och annat.
            </seg>
            <seg n="7e844aea">
              Det är faktiskt en grundläggande demokratifråga om hyresgästerna
              ska betala extra jämfört med andra invånare. Vad tycker du om
              detta?
            </seg>
          </u>
          <note type="speaker" n="2ddcfb07">
            Anf. 72 LARS TYSKLIND (FP) replik:
          </note>
          <u who="Q6217745" xml:id="i-700150df26fdaa5e-2" n="e9dc0634">
            <seg n="bbabe8da">
              Fru talman! För att börja från slutet finns det tydliga regler
              för hur man får göra överföringar från de kommunala bostadsaktiebolagen.
              Det är klart att de reglerna ska följas. Det är väl det enkla
              svaret. Gör man inte det följer man ju inte lagen. Det är vi naturligtvis
              emot.
            </seg>
            <seg n="f0894ec6">
              När det gäller friare hyressättning och nej till marknadshyror
              tycker jag att det är väldigt lätt att säga att Folkpartiet har
              haft den åsikten över tid. Vi försvarar fullt och fast bruksvärdesprincipens
              roll i systemet. Vi försvarar rätten att förhandla kollektivt
              och så vidare. Det finns inga tveksamheter kring den frågan.
            </seg>
            <seg n="db6bad07">
              Jag vill upprepa att jag inte tycker att det är bra att man läggs
              en åsikt till last som man egentligen inte har. Jag har ingen
              anledning att försvara en åsikt som jag inte har.
            </seg>
            <seg n="6ec703af">
              När det gäller allmännyttans roll kan vi konstatera – jag nämnde
              också det i mitt anförande – att Boverket har gjort en uppföljning.
              Den gjordes i och för sig för ett år sedan. Nu i mars, tror jag,
              skulle resten komma. Men från 2011 till 2013 såg man inte något
              som tydde på att hyrorna gick upp på ett annat sätt än de gjorde
              tidigare med allmännyttan i en normerande roll.
            </seg>
            <seg n="134595ba">
              En viktig faktor i det här som jag tycker att vi måste ha med
              och som var viktig för Folkpartiet var att i diskussionen om hur
              vi skulle göra om de hyresrättsliga frågorna var hyresmarknadens
              parter de facto med och tyckte att det här var ett bra system.
              Fastighetsägarna, Sabo och Hyresgästföreningen kunde enas om ett
              system som dessutom uppfyllde EU-rättens krav. Det var ju i hög
              grad syftet med det.
            </seg>
            <seg n="5fa8f436">
              Det här med affärsmässighet kanske jag får ta i nästa replik.
            </seg>
          </u>
          <note type="speaker" n="532b9a46">
            Anf. 73 AMINEH KAKABAVEH (V) replik:
          </note>
          <u who="Q3675519" xml:id="i-897929c096f39bd4-4" n="526c6515">
            <seg n="7c389df2">
              Fru talman! Tack, Lars Tysklind, för resonemanget! Problemet
              är att det finns en vilja i Folkpartiet som är positiv men att
              ni faktiskt också varit med och förändrat lagen. Ni driver affärsmässigheten
              som är förändringen i detta.
            </seg>
            <seg n="db9b015c">
              Ni är för rörlighet, till exempel i områden i attraktiva lägen.
              Problemet är att i bostadsbristens Sverige bygger inte byggherrarna
              i områden där det inte är attraktivt eftersom de inte tjänar pengar
              på de områdena. De få hyresrätter de bygger byggs i attraktiva
              strandlägen i innerstaden i Göteborg och här i Helsingfors där
              det går att ta betalt så mycket som möjligt.
            </seg>
            <seg n="8ef1de35">
              Med den rådande bostadsbristen i Sverige måste man ha regler
              och normer och se till att byggherrarna inte ska bestämma var
              det är mest attraktivt att bygga och för vem. Det är inte Sveriges
              300 000 ungdomar som har råd att betala 8 000–10 000 kronor för
              en etta eller tvåa i innerstaden. Folk vill ha ett boende som
              de har råd att betala för. Det ska vara bra och billigt, och det
              ska vara rimligt att kunna stanna kvar.
            </seg>
            <seg n="84b66737">
              Detta hänger inte ihop med den ambition som du, Lars Tysklind,
              har. Ni har genomfört en lagändring som har drivit upp hyrorna
              hos både privata och kommunala bostadsbolag. Fakta visar att den
              förändringen har påverkat människors vardag eftersom det handlar
              om hyrorna.
            </seg>
          </u>
          <note type="speaker" n="573fb4d2">
            Anf. 74 LARS TYSKLIND (FP) replik:
          </note>
          <u who="Q6217745" xml:id="i-700150df26fdaa5e-3" n="e9dc0634">
            <seg n="cdb799c5">
              Fru talman! Som jag sade i mitt anförande hedrar det Vänsterpartiet
              att man står konsekvent vid sin ideologiska princip. Men den principen
              håller inte i den förändring som har skett. I de regler som har
              införts har bostadsmarknadens parter varit med och format ett
              system som är modernare och som går att applicera även inom EU-rätten.
              Det är klart att vi i Folkpartiet är för en sund konkurrens mellan
              privat och offentligt också.
            </seg>
            <seg n="b8bf09a4">
              Exakt var och vad man bygger går det väl att ha synpunkter på.
              Vi i Folkpartiet tycker dock att det är bra med alla bostäder
              som byggs. Det kan aldrig vara en nackdel att det byggs en bostad
              som det bor någon i. Varje bostad som byggs, var och hur den än
              byggs, bör rimligtvis medföra att trycket på övriga bostadsmarknaden
              minskar.
            </seg>
            <seg n="1f90864c">
              Låt mig säga något om detta med affärsmässiga principer. Det
              låter så dramatiskt. Alla de kommunala bolag som drevs sunt innan
              den här lagstiftningen kom drevs naturligtvis efter affärsmässiga
              principer. De hade ett resultat och ett överskott som de kunde
              förvalta. Det var de bolag som inte kunde drivas efter affärsmässiga
              principer som behövde ägartillskott och sådant hela tiden. Det
              var ett mycket osunt sätt att driva ett bolag. Detta är en del
              i problematiken med att man inte har kunnat underhålla bostäder
              och så vidare. Det är klart att ett bostadsbolag alltid ska drivas
              efter affärsmässiga principer.
            </seg>
          </u>
          <note type="speaker" n="20de7bad">
            Anf. 75 OLA JOHANSSON (C):
          </note>
          <u who="Q5887280" xml:id="i-8d5357af816b0fdb-0" n="f2b2bb60">
            <seg n="a588570c">
              Fru talman! Så står vi här igen för att debattera bostadspolitiken
              och bostadsmarknaden. Betänkandet kallas Hyresrätt , fast det
              är alla upplåtelseformer det handlar om. I detta delområde av
              bostadspolitiken inryms en stor del av det som sätter villkoren
              för och ger förutsättningar åt ett ökat bostadsbyggande.
            </seg>
            <seg n="5879720d">
              Att byggandet i allmänhet är för lågt och byggandet av bostäder
              i synnerhet är otillräckligt är vi alla tämligen överens om. Man
              är till och med ibland överens om att kalla det hela för en dysfunktionell
              bostadsmarknad. Tittar vi i betänkandet för att försöka hitta
              en gemensam rödgrön linje inom bostadspolitiken finner vi att
              Socialdemokraterna, Miljöpartiet och Vänsterpartiet är eniga om
              att skyddet mot vräkningar är viktigt – den åsikten delar vi –
              och att man borde marknadsföra den kooperativa hyresrätten lite
              bättre. Jajamän! Det är dock en splittrad bild, och något rödgrönt
              regeringsalternativ kan vi nog inte skönja inom bostadspolitiken
              heller.
            </seg>
            <seg n="f34c9145">
              Notera alltså, du som är osäker på vem som ska få din röst den
              14 september, att Centerpartiet, Moderaterna, Folkpartiet och
              Kristdemokraterna har lyckats skapa hållbara förutsättningar för
              byggandet och förvaltandet av hyresrätter, så att vi nu ser en
              ökning – och ingen liten ökning – av antalet påbörjade bostäder.
              Det är en utveckling som, enligt prognoser som vi är säkra på,
              kommer att hålla i sig över valet, såvida inte vi får en annan
              majoritet som inte kan ge ett tydligt besked om vare sig förekomsten
              av subventioner till byggföretagen eller storleken på eller inriktningen
              av dessa.
            </seg>
            <seg n="8d7ae3ce">
              Fru talman! Låt mig ta ett exempel. Veronica Palm föreslår i
              motion C448 att det ska vara möjligt att reglera och bestämma
              upplåtelseform i detaljplanen – detta för att, hör och häpna,
              åstadkomma större variation. Mycket kritik riktas i debatten mot
              att vi har alltför detaljerade och styrande detaljplaner. Det
              är en faktor som motverkar ett kostnadseffektivt byggande. Det
              är något som skapar osäkerhet om planprocessen och ger en grund
              för långa överklaganden och inte minst för politisk klåfingrighet.
              Jag har inte uppfattat det på annat sätt än som att Socialdemokraterna
              delar den uppfattningen.
            </seg>
            <seg n="0eded864">
              Därför är det ytterst förvånande, men kanske också kännetecknande
              för S-politikens inkonsekvens, att just detta är något som man
              hädanefter ska kunna bestämma i detaljplanen.
            </seg>
            <seg n="0d15f4cc">
              Nu handlar det om kommunal markanvisning, och då finns det, som
              Lars Tysklind var inne på, exploateringsavtal att hänvisa till.
              Annars är det upp till markägaren och byggherren att meddela sina
              avsikter vid förfrågan om planläggningen, och så får kommunen
              sedan bestämma om man vill inleda en planprocess eller inte. Att
              skapa osäkerhet om en sådan sak som detaljplanens utformning i
              framtiden är ytterligare ett hinder för bostadsbyggandet, precis
              som den osäkerhet jag beskrev tidigare.
            </seg>
            <seg n="5e882ffc">
              Väldigt ofta får vi i raljerande ordalag höra kritik mot regeringen
              för att man låter utreda saker och ting som vi fortfarande ser
              som hinder för bostadsbyggandet, men det hindrar inte oppositionen
              att i motioner och yrkanden i kammaren föreslå ytterligare några
              utredningar.
            </seg>
            <seg n="c582553b">
              Fru talman! Centerpartiet vill ha starkare ekonomiska drivkrafter
              att investera i hyresrätter, både de befintliga och de nyproducerade.
              Vägen dit, menar vi, går också genom en friare hyressättning.
              Kan inte parterna lösa detta i lokala förhandlingar om nivåerna
              eller genom att komma överens om presumtionshyror under de 15
              år som vi gjort det möjligt att ta ut en hyra som täcker kostnaderna
              att bygga anser vi att det är politikens skyldighet att ingripa
              mot det som många påstår är det största hindret.
            </seg>
            <seg n="5b43e915">
              Presumtionshyror finns för att vi i dagens situation inte hittar
              något bättre sätt att, i det höga kostnadsläge vi har, få fastighetsägare
              att bygga nya bostäder. Många anser att det är tecken på ett misslyckande
              varje gång presumtionshyror måste framförhandlas och användas.
              Klarar inte parterna själva av att ändra på hyresregleringen måste
              det bli genom att utveckla systemet med presumtionshyror som man
              kan skapa de drivkrafter som behövs för att inleda en planprocess
              där hyresbostäder ingår. Vi ska då komma ihåg att överenskommelsen
              om en sådan hyra görs långt innan spaden sätts i jorden.
            </seg>
            <seg n="e819533b">
              Det finns en risk, när nu byggandet ökar, att andelen bostäder
              med presumtionshyror blir så stor att det bidrar till ytterligare
              obalans när en stor del av det som nyproduceras undantas från
              hyresnormeringen och hyresförhandlingen. När skillnaden mellan
              det som är nytt och det som står i begrepp att renoveras blir
              för stor kan det leda till att renoveringen uteblir, och det är
              ett bekymmer som många pekar på.
            </seg>
            <seg n="7f6eb933">
              Fru talman! Även om bostadsbyggandet som sagt återhämtat sig
              och nu är relativt högt behövs det ännu fler bostäder. Vi kan
              inte acceptera en situation där många unga, nyanlända invandrare,
              kvinnor och män med en förändrad familjesituation, studenter och
              personer som erbjudits jobb på en annan ort ska behöva stå utan
              bostad därför att andra som har både förmögenhet och en inkomst
              som är hög nog för att de ska kunna äga sitt boende i några fall
              betalar för lite för bostäder i centrala och attraktiva lägen.
            </seg>
            <seg n="8d4356cc">
              Myndigheten Boverket menar i en rapport att låga hyror för attraktiva
              bostäder bidrar till att hålla nere bostadsbyggandet – trots att
              hyran i det som nyproduceras är betydligt högre. Myndigheten sätter
              här pekfingret på ett dåligt utnyttjande av de bostäder som finns,
              och de sätter ett värde på de bostäder som aldrig kommer till
              på grund av det system vi har. Det värde man har satt på det hela,
              i rapporten, är 10 miljarder kronor per år. Det är tio gånger
              mer än vad Socialdemokraterna har avsatt i sin budget för investeringsstöd
              till nya bostäder.
            </seg>
            <seg n="944c81e4">
              Det är ingen idé att stå här och rada upp alla dem som fram till
              nu har kritiserat och problematiserat bostadsmarknaden. Centerpartiet
              hör till dem. Vi har också hört företrädare för vänstersidan tala
              om en dysfunktionell bostadsmarknad. Uppenbarligen är vi överens
              om att den inte fungerar. Vi menar att man inte bara kan prata
              om skavsåren. Man måste också beröra vad det beror på att skon
              klämmer.
            </seg>
            <seg n="323d8ae5">
              Fru talman! Vi står inför ett omfattande behov av renovering
              av gamla hyresrätter som är byggda med olika former av statligt
              investeringsstöd. Dessa läcker energi. De är ofta väldigt nedgångna.
              Hur kostnader för att renovera dem ska fördelas mellan de människor
              som bor i bostäderna, de som förväntas flytta dit, fastighetsägarna
              och staten diskuteras samtidigt som förfallet fortgår och vi får
              allt svårare att nå de energibesparingsmål som vi har förbundit
              oss till. För varje dag som går av osäkerhet dröjer de nödvändiga
              investeringarna i miljonprogrammet.
            </seg>
            <seg n="b82b0aa0">
              Detta är kanske vår svåraste och viktigaste utmaning: att ge
              långsiktigt hållbara förutsättningar för fastighetsägare att påbörja
              renovering och samtidigt ge hyresgästerna det skydd som behövs
              mot plötsliga hyreshöjningar när vi vet att högre hyror är något
              som är ofrånkomligt om det ska bli någon renovering över huvud
              taget.
            </seg>
            <seg n="60a1fde3">
              Hyresgästens inflytande och påverkan vid standardhöjande renoveringar
              är jätteviktigt. Det måste gå att välja till, komplettera, höja
              standarden eller avstå från sådant som man inte tycker att man
              har råd med. Det är därför den skyddsregel finns som alliansregeringen
              har infört. Men en ännu starkare skyddsregel, även när det gäller
              en stegvis uppräkning av hyran, som Socialdemokraterna och Vänsterpartiet
              föreslår – det är oklart på vilket sätt – skulle skapa en omöjlig
              situation för både hyresgäster och fastighetsägare. Det skulle
              i stället bromsa renoveringstakten och ytterligare öka osäkerheten.
            </seg>
            <seg n="68760f55">
              Jag tar upp parkeringsfrågan. Den har berörts i en miljöpartireservation,
              som det har yrkats bifall till här i kammaren. Även Vänsterpartiet
              har reserverat sig. Jag kan konstatera att kommunernas parkeringsnorm
              är ett väsentligt mer fördyrande särkrav än någonting annat som
              har diskuterats i den debatten. Jag sympatiserar helt med tankegången,
              men jag tycker att det är upp till varje kommun att själv bestämma
              hur parkeringsfrågor ska lösas. Det är ingenting som vi ska fatta
              beslut om här i riksdagen.
            </seg>
            <seg n="08ec03fd">
              Fru talman! Lagen om uthyrning av egen bostad har varit i kraft
              i ett år. Trots att det inte gick att få en riksdagsmajoritet
              för att fullt ut genomföra reformen har den haft en effekt i form
              av att fler bostäder än tidigare finns tillgängliga. Det är mycket
              också tack vare att, som Lars Tysklind har varit inne på, avdragsrätten
              för intäkterna från andrahandsuthyrningen har ökat. Nu går vi
              vidare och konstaterar att det förstås är alldeles för tidigt
              att utvärdera effekten. Men det kommer att finnas anledning att
              göra det när möjligheten att hyra ut i andra hand har ökat genom
              att det kommer att bli svårare för bostadsrättsföreningen att
              säga nej till den bostadsrättsinnehavare som vill hyra ut sin
              bostad.
            </seg>
            <seg n="b5863664">
              Det är glädjande och kanske ett gott tecken att det nu tycks
              råda en enighet om att var och en ska kunna bestämma till vem
              man hyr ut sin bostad och att det kommer att krävas särskilda
              skäl för en bostadsrättsförening att neka.
            </seg>
            <seg n="6fd51925">
              Som sagts tidigare är besittningsskyddet och skyddet mot plötsliga
              och oskäliga hyreshöjningar den viktigaste rättigheten av alla.
            </seg>
            <seg n="9e230048">
              Som barn ska man inte behöva uppleva att bli utsatt för hemlöshet.
              När det gäller vräkning av barnfamiljer går det inte att se det
              som en isolerad sak. Skuldsättning, drogmissbruk, arbetslöshet,
              sjukdom eller andra sociala problem landar till slut i en ohållbar
              situation där en familj riskerar att hamna på gatan. Larmen till
              socialtjänsten i kommunen måste komma tidigt, så att rätt stöd
              hinner ges i tid. Det är också viktigt att säga att fattigdom
              ofta är kopplad till arbetslöshet. Därför är en jobbskapande politik,
              som gör att fler kan klara sig på sin inkomst, det allra viktigaste.
            </seg>
            <seg n="044d8bf2">
              Som nämnts har antalet vräkningar minskat. Men är det inom något
              område som en nollvision är befogad är det här. Det gäller i synnerhet
              om det har varit våld inblandat och den som hotas av vräkning
              är den som blivit misshandlad. Regeringen har därför för avsikt
              att stärka skyddet ytterligare för den som blivit misshandlad
              och hotas av vräkning. Centerpartiet välkomnar förstås det.
            </seg>
            <seg n="93072925">
              Fru talman! Man måste utgå från att fastighetsägare har ett långsiktigt
              och seriöst intresse av att vårda sin fastighet och sköta relationen
              med sina hyresgäster. Förvärvslagen avskaffades för flera år sedan
              eftersom den hade en väldigt liten praktisk verkan. Den kommunala
              prövningen tog tid för kommunala tjänstemän och för politiker
              samtidigt som det skapade en osäkerhet vid överlåtelser att inte
              veta huruvida det skulle bli en prövning i hyresnämnden eller
              ej. I dag kan hyresnämnden ingripa direkt genom att förelägga
              eller tvångsförvalta. Det är ett mer resolut ingripande som riktar
              sig mot den lilla klick oseriösa fastighetsägare som i praktiken
              inte sköter sin bostad men som inte drabbar flertalet långsiktiga
              och seriösa fastighetsägare.
            </seg>
            <seg n="d98093cf">
              Fru talman! Efter denna genomgång av den ytterligt splittrade
              bilden av reservationer ser jag utöver den om vräkning bara en
              gemensam rödgrön reservation. Den handlar om kooperativ hyresrätt,
              som ska främjas genom information.
            </seg>
            <seg n="b664a040">
              Centerpartiet är en folkrörelse som historiskt har starka kopplingar
              till kooperationen som ägandeform. Den enskilda äganderätten kombineras
              med det gemensamma ansvaret, där människor tillsammans är starka.
              Det finns många historiska exempel på att kooperationen stärkt
              de enskilda på bekostnad av överstatlig makt och kapital.
            </seg>
            <seg n="e790e2ca">
              Jag tror att det var många som följde tv-serien om fröken Frimans
              krig för att tillhandahålla bra och säkra livsmedel med hjälp
              av en inköps- och handelsförening i början av förra seklet. Det
              är ett exempel på kooperation.
            </seg>
            <seg n="d4f0ed9e">
              Inom bostadspolitiken håller vi med om att den kooperativa hyresrätten
              är bra för många, framför allt lite äldre personer, kanske i min
              ålder och äldre, som har pengar på fickan efter att ha sålt villan,
              med en liten låneskuld, och vill satsa dessa i ett spekulationsfritt
              boende med en förutsägbar kostnad. Det är ett stort eget inflytande
              och en liten risk.
            </seg>
            <seg n="5c952d6f">
              Fru talman! En sådan förträfflig boendeform skulle väl inte behöva
              någon extra informationsinsats. Låt hellre de goda exemplen sprida
              sig! Detsamma gäller ägarlägenheten, som också har haft det trögt
              i början.
            </seg>
            <seg n="9040a49a">
              Låt mig avslutningsvis säga att vi har mycket att lära av våra
              grannländer som har en annan historik kring sitt bostadsbyggande
              och därför har kunnat välja andra lösningar. I Norge, där utskottet
              var på studiebesök för ett par år sedan, är ägandet fundamentalt.
              Där fungerar hyresmarknaden utan allmännytta och utan hyresreglering
              i någon form. Där finns inga sociala bostäder, trots att man har
              en friare hyressättning.
            </seg>
            <seg n="0f0e21e9">
              I stället för att bedriva skrämselpropaganda, som har gjorts
              här vid flera tillfällen, borde vi lugnt konstatera att det ligger
              något i den kritik som framförs mot hur bostadsmarknaden fungerar.
              Vi borde vara överens om att social housing inte är den väg som
              vi ska gå och att det är viktigt att fortsätta värna skyddet för
              hyresgästen.
            </seg>
            <seg n="2ef4f467">
              Boverket har presenterat problembilden, att låga hyror för attraktiva
              bostäder bidrar till att hålla nere bostadsbyggandet och att det
              utöver det finns en dold ineffektivitet i hur de bostäder som
              finns utnyttjas.
            </seg>
            <seg n="f9ffdd94">
              Vi har nu två statliga utredningar som har presenterats. Hyresbostadsutredningen
              har listat fem förslag som kan genomföras inom ramen för det system
              för förhandlingar om hyror som vi har. Den andra utredningen är
              den mycket efterlängtade utredningen om vissa bostadsbeskattningsfrågor
              som menar att en avskaffad fastighetsavgift skulle kunna vara
              det som likställer hyresrätten med det ägda boendet i skattehänseende.
            </seg>
            <seg n="ad324bdf">
              Fru talman! Jag gjorde en liknelse tidigare i mitt anförande
              med skavsår och skor. Låt mig slutföra den tanken på det här sättet:
            </seg>
            <seg n="109e9fd5">
              Bruksvärdessystemet är ett i teorin väl fungerande sätt att nå
              överenskommelser om hur hyran ska sättas. Problemet när det bara
              finns ett par skor att tillgå, och de tillverkas i storlek 40,
              är att de inte passar alla. Hos många är det gott om plats, och
              i bästa fall funkar det med tredubbla sockar. Men för andra går
              det inte ens att sätta ned foten. Så är det med bostadsmarknaden.
              Det finns olika sorters skor och olika sorters fötter. Sådant
              gör att det skaver och klämmer medan det på andra håll står skor
              som inte används. Somliga går i trasiga skor – säg vad beror det
              på – medan andra går barfota.
            </seg>
            <seg n="10c2a2da">
              Vi ägnar mycket tid åt att diskutera vad som kan göras för att
              undvika skavsår men väldigt lite tid åt att analysera varför skon
              klämmer.
            </seg>
          </u>
          <note n="757352f7">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" n="a35590f1">
            Anf. 76 LARS ERIKSSON (S) replik:
          </note>
          <u who="Q5716833" xml:id="i-ffcd4946a6c30af1-4" n="7d80472b">
            <seg n="fd5de0f5">
              Fru talman! Nu har vi lyssnat på Ola Johansson i nästan 17 minuter
              i talarstolen. Jag kan inte riktigt säga att jag blev mycket klokare
              på hur Ola Johansson resonerar när det gäller hyressättningen,
              vilken modell han vill ha och hur den ska se ut.
            </seg>
            <seg n="03758ba5">
              Ingen vill ha marknadshyror, har det sagts vid flera tillfällen
              i dag. Nej, ingen vill ha dem. Alla vet att om man säger så har
              man inte väljarna med sig i det resonemanget. Det vill de inte
              ha.
            </seg>
            <seg n="1f0e3703">
              Men jag tycker att det hela tiden tassas runt frågan. Jan Lindholm
              har på ett bra sätt i dag försökt beskriva hur begreppsförvirringen
              bara ökar ju fler från Alliansen som talar om frågan. Jag har
              nu hört ett antal olika varianter.
            </seg>
            <seg n="68aaa64d">
              Jan Lindholms fråga var bra. Jag ställer den här eftersom Jan
              Lindholm inte har begärt ordet själv. Vad är det ni inte vill
              införa när det gäller marknadshyror?
            </seg>
            <seg n="2fe4d4ca">
              Ola tar upp en diskussion om Boverkets rapport om att låga hyror
              medverkar till bostadsbristen. Jag har ställt frågan tidigare:
              Jag förstår inte riktigt hur man resonerar när man tänker sig
              att ju högre hyror desto bättre system. Vart ska de ta vägen som
              inte har råd att bo kvar i lägenheterna? Vi fick ingen förklaring
              från Sverigedemokraterna som fick samma fråga, och vi får ingen
              förklaring här heller.
            </seg>
          </u>
          <note type="speaker" n="3a5fec11">
            Anf. 77 OLA JOHANSSON (C) replik:
          </note>
          <u who="Q5887280" xml:id="i-8d5357af816b0fdb-1" n="f2b2bb60">
            <seg n="139f60f6">
              Fru talman! Eftersom Lars Eriksson väljer att upprepa det som
              Jan Lindholm har sagt får jag väl upprepa det Lars Tysklind har
              sagt, nämligen att tendensen i debatten är att man försöker måla
              upp en bild, tala om för oss vad vi säger, och sedan angripa bilden.
            </seg>
            <seg n="7f85b593">
              Vi säger att vi inte vill införa marknadshyror, trots att Lars
              Eriksson påstår att vi vill det. Jag kanske ska tala lite längre
              än mina 17 minuter nästa gång så att Lars Eriksson förstår, men
              jag tyckte att jag i mitt anförande var tydlig med att det finns
              brister i den nuvarande förhandlingsmodellen. Men det är den modell
              vi har, och det är den modellen vi arbetar för. Jag sade också
              att det är viktigt att parterna tar sitt ansvar för att använda
              den förhandlingsmodell som finns för att utnyttja möjligheten
              till en friare och mer flexibel hyressättning.
            </seg>
            <seg n="1ad77743">
              Under mina förberedelser tänkte jag att jag skulle nämna grannkommunen
              i Halland, Varberg, som ett sådant exempel. I Varberg har hyresförhandlingarna
              strandat. De privata fastighetsägarna har varit upprörda och sagt
              att de inte kan bygga nya bostäder därför att hyresnivån i allmännyttan,
              Varbergs Bostad, är för låg. Om detta har de haft svårt att komma
              överens.
            </seg>
            <seg n="1fa1262f">
              Nu finns det en ny modell i Varberg. Man säger att man ska ta
              hänsyn till läge, standard och förvaltningskvalitet vid hyressättningen.
              Man har också kommit överens om en spridning på 1–6 procent i
              hyreshöjningarna.
            </seg>
            <seg n="3973f31a">
              Jag kan inte kritisera den överenskommelsen eftersom jag tycker
              att den är bra. Den skapar goda förutsättningar för att investera
              i bostäder. Men jag konstaterade samtidigt i mitt anförande –
              och jag tar stöd av exempelvis Boverket – att förhandlingsmodellen
              i många fall använts på ett felaktigt sätt och därför har skapat
              en situation där den möjligheten inte finns. Det blir alltså en
              återhållsamhet på grund av att systemet överanvänds.
            </seg>
          </u>
          <note type="speaker" n="ada4773f">
            Anf. 78 LARS ERIKSSON (S) replik:
          </note>
          <u who="Q5716833" xml:id="i-ffcd4946a6c30af1-5" n="7d80472b">
            <seg n="8b1dc463">
              Fru talman! Vi är flera i dag som har återkommit till frågan,
              och det har sina skäl. Det råder en oklarhet i vart ni vill ta
              vägen med diskussionen. Om jag drar ut linjalen utifrån era resonemang
              kan jag fundera över vart ni är på väg.
            </seg>
            <seg n="194b3fa3">
              Vi har varit tydliga med var vi vill vara någonstans. Om detta
              råder det inget tvivel i den här diskussionen, men oklarheten
              om vart ni är på väg när man drar ut linjalen blir bara mer intressant.
            </seg>
            <seg n="b422e949">
              Centerpartiet fattade beslut på stämman om att det skulle vara
              önskvärt med ett större inslag av marknadsanpassning av hyrorna.
              På vilket sätt vill ni att regeringen ska ta till sig den ståndpunkten?
              Tycker ni att regeringen är på rätt väg med det beslut som ni
              fattade på stämman? Är det åt det hållet ni vill gå? Vad är skillnaden
              på det resonemanget och det som annars benämns marknadshyror?
            </seg>
            <seg n="7407ee99">
              Ni medverkar till att skapa en stor oro bland landets hyresgäster
              genom att släppa lös dessa diskussioner, som jag inte är riktigt
              säker på att ni har full kontroll över. Ni verkar vilja någonstans,
              men ni är inte riktigt säkra på hur diskussionerna ska förpackas
              så att inte väljarna reagerar mot detta och hyresgästerna känner
              en djup oro. Det är därför som vi i de rödgröna partierna i dag
              på flera sätt har tagit upp frågan. Vi vet att diskussionen finns.
              Ni har försatt er i en märklig situation.
            </seg>
          </u>
          <note type="speaker" n="4a900d4d">
            Anf. 79 OLA JOHANSSON (C) replik:
          </note>
          <u who="Q5887280" xml:id="i-8d5357af816b0fdb-2" n="f2b2bb60">
            <seg n="2183c146">
              Fru talman! Det är tydligt att det finns en total beröringsskräck
              för att över huvud taget ens problematisera runt frågan om varför
              det byggs för få bostäder, varför det finns en byggbroms i landet
              och varför det finns ett motstånd mot att investera i renoveringar
              och nyproduktion av hyresbostäder.
            </seg>
            <seg n="a2f19944">
              Jag kan hämta tankegångar från gamle nationalekonomen Assar Lindbeck,
              som jag vet att Socialdemokraterna inte heller gillar att tala
              om, som säger att det är uppenbart att om vi ska komma framåt
              i frågan krävs bredare diskussioner. Men den vägen är blockerad.
            </seg>
            <seg n="f630cbfe">
              Nu är inte Jan Lindholm uppe i talarstolen. Om han hade varit
              det hade jag kunnat påminna honom om att så sent som 2012 var
              även Miljöpartiet i Helsingfors inne på att standard, läge och
              attraktionskraft skulle vara vägledande för hyressättningen –
              till exempel närhet till tunnelbana. Det händer då och då att
              sådana frågor dyker upp i debatten, men genast stoppas de.
            </seg>
            <seg n="66b8840a">
              Lars Eriksson företräder det alternativ som jag tog upp i ett
              exempel, nämligen att det i en detaljplan ska vara möjligt att
              reglera upplåtelseformen. Alternativet är subventioner i storleksordningen
              1 miljard, som är lite pengar om man har tänkt sig att de ska
              vara grunden för ett nytt miljonprogram. Trots allt kan vi konstatera
              att ingen vill ha det så, inte ens de allmännyttiga bostadsföretagen.
            </seg>
            <seg n="4f4b0dad">
              Vägen framåt är att skapa förutsättningar för att komma överens
              om hyresnivåer, inte bara i storstadsregionerna utan också i de
              mindre orterna där det kan finnas vakanser i hyresrätter. Vi kan
              också se en utveckling där hyrorna på de orterna hamnar på en
              nivå som gör att människor inte har råd att flytta in i dem men
              där hyresöverenskommelserna blir sådana att den höga hyran bibehålles.
              Det får till följd att lägenheterna rivs. Det är inte en utveckling
              vi vill ha på småorter i Sverige.
            </seg>
          </u>
          <note type="speaker" n="7fd30e01">
            Anf. 80 ROLAND UTBULT (KD):
          </note>
          <u who="Q6220743" xml:id="i-1157d8fd4f19a8ef-0" n="a68962f1">
            <seg n="2ead0c45">
              Fru talman! Först vill jag yrka bifall till utskottets förslag
              och avslag på reservationerna.
            </seg>
            <seg n="cc8c6401">
              Mina allianskamrater har framfört våra gemensamma synpunkter
              på ett bra sätt, men jag ska komplettera med en del information.
            </seg>
            <seg n="55459c96">
              Bostadspolitiken har hamnat mer och mer i centrum. Det finns
              ett allmänt intresse att den fungerar väl, att det byggs så att
              efterfrågan kan tillgodoses och att människor kan förverkliga
              sina drömmar. Bostaden är den största affären man gör under livets
              gång. Ofta gör vi en bostadsresa som börjar i mindre skala och
              utvecklas till något mer bestående. Därför påverkas vi alla av
              hur bostadspolitiken fungerar.
            </seg>
            <seg n="2d812cfb">
              Den allra viktigaste frågan är själva bostadsbyggandet, vilket
              vi har hört flera här säga. I slutet av 1980-talet byggdes det
              en hel del. Mellan 1985 och 1993 byggdes det ungefär 45 000 bostäder
              varje år. I mitten av 90-talet kom en kris då det byggdes väldigt
              lite. Från 1994 till 2012 var bostadsproduktionen ungefär 20 000
              färdigställda bostäder per år. Nu ökar det faktiskt något. 28
              000 bostäder byggdes förra året, och i år beräknas 31 000 bostäder
              påbörjas.
            </seg>
            <seg n="b0e77837">
              Under 90-talets mitt hade vi olika subventioner. Ändå byggde
              vi bara hälften av vad Danmark och Norge gjorde per capita. Till
              en början var priserna låga, och det fanns bostäder att få tag
              i. Sedan hände något som möjligen hade kunnat förutses: Efterfrågan
              började stiga igen i början av 2000-talet. Det var framför allt
              hyresrätterna, som vi kanske främst debatterar här i dag, som
              föll när det gällde byggnation.
            </seg>
            <seg n="6bd67928">
              Under 2000-talet har vi sett hur byggnation av bostadsrätter
              varit det mest intressanta för dem som satsar kapital i byggande.
              Förhållandet mellan risk och avkastning anses vara mer gynnsamt
              i andra former än hyresrätter.
            </seg>
            <seg n="65f92c46">
              Det är nästan ingen, förutom oppositionen, som förordar subventioner
              av det slag som fanns tidigare, i det socialdemokratiska samhällsbygget.
              En av orsakerna är att pengarna riskerar att hamna i byggherrarnas
              fickor. En ännu viktigare orsak är att det samhällsekonomiskt
              innebär stora förluster. Man beräknar att det under perioden 1985–1993
              handlade om en förlust på närmare 100 miljarder, i dåtidens penningvärde.
            </seg>
            <seg n="b19fab0b">
              En fråga som varit uppe är hyressättningen. Alliansen står enad
              när det gäller hyressättning och synen på den. Till grund för
              dagens hyressättning finns den breda överenskommelsen mellan Fastighetsägarna,
              Hyresgästföreningen och Sabo från 2011. Det är den ordning vi
              har.
            </seg>
            <seg n="cdcf9259">
              Som allt annat kan detta givetvis utvecklas – det vore märkligt
              annars – och till och med reformeras. Jag blir glad när jag hör
              Fastighetsägarna, som värnar om ett starkt konsumentskydd. Det
              delas givetvis av Hyresgästföreningen och Sabo. Det är viktigt
              att konsumenterna, alltså hyresgästerna, har ett starkt skydd.
            </seg>
            <seg n="b80e42b8">
              Såvitt jag tolkar Jonas Sjöstedts och Vänsterpartiets motion
              vill de tillbaka till det gamla system som vi hade tidigare.
            </seg>
            <seg n="c3ca4e4d">
              Hur utnyttjar vi vårt hyresbestånd? Bostadsminister Stefan Attefall
              har agerat i fråga om det befintliga beståndet. Förra året förenklade
              alliansregeringen reglerna vid andrahandsuthyrning. Bostadsrättshavare
              fick rätt att ta ut en hyra som motsvarar kostnaderna för lägenheten.
              Då var det många på vänsterkanten som varnade. De menade att hyrorna
              skulle skjuta i höjden och beskyllde regeringen för att överdriva
              antalet bostadstillfällen som denna reform skulle innebära.
            </seg>
            <seg n="8eeccd29">
              Så här ett drygt år efteråt kan vi se att det verkar som att
              kritikerna hade fel. Antalet lägenheter som läggs ut för uthyrning
              har ökat rejält. Enligt Upsala Nya Tidning ökade antalet ettor,
              tvåor och treor i Uppsala som utannonserades på Blocket med nästan
              30 procent mellan 2012 och 2013. Sydsvenska Dagbladet rapporterar
              att utbudet i Malmö ökade med 35 procent under andra kvartalet
              2013 och med 11 procent i Lund. Blocket rapporterar att utbudet
              i Helsingforss län växte med cirka 22 procent under 2013 jämfört
              med 2012. Totalt i riket ökade andrahandsuthyrningen med 11 procent.
            </seg>
            <seg n="b7980b0b">
              Detta var precis vad regeringen hoppades på med sin reform. På
              det här sättet har många lägenheter som inte utnyttjas ordentligt
              kunnat komma till användning för dem som behöver en bostad. Om
              ännu fler lägenheter blir tillgängliga motverkas också höga hyror.
              Därför går regeringen vidare. Bland annat är det tänkt att den
              enskilde bostadsrättsägaren ska få större möjlighet att själv
              bestämma om han eller hon vill hyra ut. Regeringen föreslår även
              att bostadsrättsföreningar ska få rätt att ta ut en särskild avgift
              av den som hyr ut sin lägenhet.
            </seg>
            <seg n="4d857a4a">
              Fru talman! Regeringen föreslår att den skyddsregel som funnits
              ska vara en huvudregel när det gäller väsentliga hyreshöjningar.
              Det är viktigt även om reparationer kan medföra höjning av lägenhetens
              bruksvärde. Vi ska dock komma ihåg att en fastighetsägare enligt
              hyreslagen har begränsade möjligheter att utföra standardhöjande
              åtgärder på fastigheten som har icke obetydlig inverkan på lägenhetens
              bruksvärde. Det finns naturligtvis en fara för att stora reparationer
              innebär en hyreshöjning som drabbar personer med en redan svag
              ekonomi. Samtidigt är det naturligt att det repareras och renoveras,
              givetvis på ett ansvarsfullt sätt och förankrat i en dialog med
              hyresgästerna.
            </seg>
            <seg n="53f5c9bd">
              Vi kristdemokrater instämmer med dem som menar att hyresrätten
              behöver stärkas som upplåtelseform, bland annat ekonomiskt. Vi
              menar också att det behöver göras en översyn av skattesituationen
              för hyresrätten, framför allt med inriktning på att underlätta
              för nyproduktion.
            </seg>
            <seg n="1162afc4">
              Sabo, Fastighetsägarna och Hyresgästföreningen har gjort en analys
              av skattesituationen och menar att det kostar ca 2 000 kronor
              mer per månad att bo i en nybyggd hyresrätt jämfört med att bo
              i ett nybyggt egnahem eller bostadsrätt.
            </seg>
            <seg n="8595d02a">
              Hyresrätten medför inget egentligt risktagande, förutom att man
              ska klara hyran, förstås. Dessutom är man befriad från annat ansvarstagande.
              Det kan vara en alldeles utmärkt reträttplats för en lite äldre
              person som sålt sitt hus och fått loss pengar att leva på. Men
              en privatperson som lånar pengar för att köpa sin bostad får göra
              avdrag för räntekostnaden. Den fördelen saknas för den som skaffar
              en hyresrätt. Betalningsviljan för bostadsrätter verkar dock vara
              väldigt stor.
            </seg>
            <seg n="5a1b0d4f">
              Fru talman! Jag ska också säga något om vräkning av barn. Under
              tio års tid arbetade jag med hemlösa i Göteborg. Det var människor
              med psykiatrisk problematik, människor som hade problem med både
              skulder och att klara av sin sociala situation. Där fanns det
              barn som berördes och drabbades av vräkning eftersom föräldern
              som hamnat i missbruk eller andra bekymmer inte kunde betala sin
              hyra. När en familj av olika skäl inte klarar sin ekonomi drabbar
              det barnen. Vi ska inte lägga skuld på föräldrarna, för det kan
              finnas orsaker som de inte alltid råder över.
            </seg>
            <seg n="159e0053">
              Vi ska också vara lite försiktiga med att spy galla över regeringen.
              Jag har faktiskt inte hört någon företrädare för oppositionen
              ge regeringen någon som helst kredd eller något som helst beröm
              för allt arbete och alla ambitioner regeringen visat. Jag vet
              ingen minister som har lagt ned så mycket energi på att hjälpa
              utsatta barn som barn- och äldreminister Maria Larsson.
            </seg>
            <seg n="7febbc6b">
              Därför är det både intressant och glädjande att se utvecklingen
              när det gäller antalet barn som berörs av vräkning. Kronofogden
              började ta fram statistik 2008. Den senaste siffran var 569 barn
              under 2012. Det är den lägsta siffran sedan räkningen startade.
              Vi vet att trenden gick åt rätt håll också 2013, även om vi ännu
              inte har sett de slutliga siffrorna. Låt mig dock betona att varje
              barn som berörs av vräkning är med om ett trauma, och vi får aldrig
              glömma de barn som far illa.
            </seg>
            <seg n="01c14d12">
              Det är samtidigt glädjande att siffrorna går ned. Enligt Rädda
              Barnens årsrapport om barnfattigdom, som vi har debatterat många
              gånger här i kammaren, minskar antalet barn i ekonomisk utsatthet
              i Sverige. Det är positivt.
            </seg>
            <seg n="b3dc76cd">
              Regeringen har vidtagit ett antal åtgärder för att förbättra
              barnfamiljernas situation. Det handlar om jobbstimulans och höjt
              bostadsbidrag 2012. Även i år höjer regeringen bostadsbidraget,
              vilket innebär att en tvåbarnsfamilj sedan 2011 har fått en höjning
              av bostadsbidraget med upp till 975 kronor i månaden. Föräldrapenningen
              höjdes 2013.
            </seg>
            <seg n="d0b44b5d">
              Till sommaren kommer fritidspengen på 3 000 kronor, som oppositionen
              motsatt sig. Det finns mer att berätta om alliansregeringens insatser,
              och jag vill nämna den goda insats som regeringens hemlöshetssamordnare
              Mikael Anefur gör när han reser runt i landets kommuner och gör
              dem uppmärksamma på problematiken och hur den kan lösas.
            </seg>
            <seg n="82d574f7">
              Jag tycker också att det är viktigt att lyfta fram de ideella
              insatser som organisationer och enskilda gör för barn som lever
              i riskzonen för att bli berörda av vräkning. Det handlar inte
              bara om ekonomi. Det är en socialt mycket svår situation för barnen.
              De behöver stöd från alla håll, men föräldrarna kanske inte kan
              ge ett fullgott stöd under en period.
            </seg>
            <seg n="2deb2fb4">
              När det gäller vräkning av barn tror jag att alla vi som debatterar
              här i dag vill samma sak. Det enda som skiljer är bilderna av
              verkligheten. Oppositionen vill ge en dyster bild för att på så
              sätt få medborgarna att tro att oppositionen kan göra jobbet bättre.
              Alliansen å sin sida vill beskriva vad som görs, vilka resultat
              vi har uppnått och vad vi tänker genomföra om vi får fortsätta
              ha människors förtroende att styra landet. Därför är det viktigt
              att man går och röstar detta supervalår.
            </seg>
            <seg n="e003bf26">
              Fru talman! Att Alliansen har lyckats vända en dålig utveckling
              för utsatta familjer vet vi. Vi ser konkreta resultat som innebär
              förbättringar för de mest utsatta. Jag hoppas att medborgarna
              ger oss fortsatt stöd i vårt viktiga arbete för dessa människor.
            </seg>
          </u>
          <note type="speaker" n="59b47e17">
            Anf. 81 AMINEH KAKABAVEH (V) replik:
          </note>
          <u who="Q3675519" xml:id="i-897929c096f39bd4-5" n="526c6515">
            <seg n="c9e01c78">
              Fru talman! Tack, Roland Utbult! När man hör dig tror man att
              du tillhör vår sida, men i verkligheten har er politik tyvärr
              inte påverkat människors vardag särskilt positivt. Det gäller
              inte minst de utsatta, som säkert både du och jag slåss för när
              det gäller vräkning av barn eller att ha ett eget kontrakt och
              så vidare.
            </seg>
            <seg n="4a6f1b52">
              Tyvärr måste jag säga att situationen har blivit mycket sämre.
              Jag är själv socionom och jobbar på frivillig basis med många
              människor som befinner sig i en utsatt situation och med invandrarfamiljer.
              De har ingen bostad. Många har inte en ekonomisk situation som
              medger att de kan betala hyra. Därför står mer än 14 500 familjer
              och människor utan eget kontrakt. De är beroende av kommunerna.
            </seg>
            <seg n="32538966">
              Ni säger att ni står på de utsattas sida. Det finns människor
              vars enda problem är att deras ekonomiska situation är så dålig
              att de inte kan betala hyran, utan kommunen måste stå som förmyndare.
            </seg>
            <seg n="146be18a">
              Min fråga är: Är inte detta att beröva individen den grundläggande
              mänskliga rättigheten att till exempel ha ett kontrakt? Varför
              skulle inte en människa som är beroende av bistånd kunna ha ett
              eget kontrakt? Varför ska staten eller i detta fall kommunerna
              vara förmyndare? Varför skulle dessa människor inte ha rätt att
              ha ett hyreskontrakt?
            </seg>
          </u>
          <note type="speaker" n="8fa9b79d">
            Anf. 82 ROLAND UTBULT (KD) replik:
          </note>
          <u who="Q6220743" xml:id="i-1157d8fd4f19a8ef-1" n="a68962f1">
            <seg n="a12aa902">
              Fru talman! Jag tackar Amineh Kakabaveh för frågan.
            </seg>
            <seg n="2594cf39">
              Det finns stora sociala bekymmer. Det har alltid funnits, även
              i vårt land. Jag tycker att man först och främst ska konstatera
              att verkligheten är att det finns människor som far illa. Det
              är inget nytt problem, utan det finns där. Det verkar vara ett
              evigt bekymmer att människor hamnar i olika dåliga sociala omständigheter.
            </seg>
            <seg n="68f966cc">
              Som Amineh säger har kommunerna naturligtvis ett ansvar när det
              gäller socialtjänstens skyldighet att se till att människor har
              någonstans att ta vägen. De har också skyldighet att se till att
              människor som lever med sociala problem får möjlighet till hjälp.
              De har dessutom skyldighet att ta sig an varje medborgare som
              ska ha en bostad.
            </seg>
            <seg n="dbf99a82">
              Människor hamnar i sociala bekymmer av olika skäl. Det är ledsamt.
              Jag känner starkt för dessa människor.
            </seg>
            <seg n="654e7e20">
              När det gäller bostad för den som är verkligt utsatt kanske personen
              har ett missbruk. I mitt tidigare arbete var det så att först
              kunde socialtjänsten vara med och bidra till boendet och se till
              att det fungerade och att hyran blev betald. Om personen skötte
              sig kunde han eller hon så småningom ta över kontraktet.
            </seg>
            <seg n="8acbab2d">
              Problemet finns där, men jag vill inte påstå att regeringen på
              något sätt har lämnat dessa människor åt sitt öde.
            </seg>
          </u>
          <note type="speaker" n="e3050c17">
            Anf. 83 AMINEH KAKABAVEH (V) replik:
          </note>
          <u who="Q3675519" xml:id="i-897929c096f39bd4-6" n="526c6515">
            <seg n="27ff6434">
              Fru talman! Jag tackar Roland, men jag fick inget svar.
            </seg>
            <seg n="ffd5eb03">
              Visst finns känslan där, att det är väldigt sorgligt. Jag nämnde
              en siffra, men enligt en bostadsmarknadsenkät är det 14 900 som
              saknar kontrakt. Det har alltså skett en ökning sedan 2009.
            </seg>
            <seg n="33adf5ff">
              Det måste finnas ett politiskt ansvar för detta. Man kan inte
              bara säga att alla människor inte har ekonomisk möjlighet att
              påverka sin vardag. Bara för att de inte har råd kan vi inte ta
              ifrån dem deras grundläggande demokratiska rättighet enligt vår
              grundlag: rätten till en bostad.
            </seg>
            <seg n="28da8886">
              Som politiker kan vi förändra genom att till exempel stifta lagar
              som påverkar negativt, men vi måste också kunna stå upp för de
              lagar och ordningar som förbättrar de mest utsatta människornas
              vardag.
            </seg>
            <seg n="c8579490">
              I går pratade USA:s justitieminister om att Sverige är ett land
              som står upp för de demokratiska fri- och rättigheterna. Det är
              gott att höra, men det gör samtidigt ont i hjärtat när man ser
              att så många människor i vårt land drabbas.
            </seg>
            <seg n="4ca7ca7c">
              Vem har makten? Det är vi, och nu är det ni i Alliansen som kan
              påverka. Det finns reservationer från Vänsterpartiet med klara
              och tydliga instruktioner och förslag om vad man kan göra. Man
              måste ge dessa människor denna rättighet, i stället för att beröva
              dem den bara för att de har det ekonomiskt sämre än andra människor.
            </seg>
          </u>
          <note type="speaker" n="608bfbc4">
            Anf. 84 ROLAND UTBULT (KD) replik:
          </note>
          <u who="Q6220743" xml:id="i-1157d8fd4f19a8ef-2" n="a68962f1">
            <seg n="ee79e9ee">
              Fru talman! Vi har i Sverige den grundläggande ordningen att
              socialtjänsten har det ansvaret i kommunerna och att kommunerna
              har ansvaret att ta sig an de människor som lever i den typ av
              utsatta situationer som du nämner.
            </seg>
            <seg n="061dc38d">
              Du säger att också staten har ett ansvar. Det är naturligtvis
              riktigt. Staten har ett stort ansvar. Det är därför som jag har
              beskrivit vad regeringen har gjort för att förbättra situationen
              för utsatta familjer.
            </seg>
            <seg n="4419ab94">
              Man har höjt bostadsbidraget. Det handlar till exempel om 975
              kronor i månaden från 2011 för en tvåbarnsfamilj. Som jag nämnde
              handlar det om jobbstimulanser, att försöka få in människor i
              arbete. Det handlar också om fritidspengen, som ni har motsatt
              er. Tanken är att barn som lever i utsatthet ska få möjlighet
              att vara med på olika aktiviteter. Det är för mig helt ofattbart
              att ni avvisar den tanken och vill ha ett bidragstänk, att det
              ska gälla över hela skalan. Men det finns enskilda barn som har
              behov av detta. Vi har också höjt föräldrapenningen från 180 till
              225 kronor per dag.
            </seg>
            <seg n="8d189946">
              Staten gör det staten kan göra. Sedan är det faktiskt kommunen
              som har ett stort ansvar när det gäller de mest socialt utsatta
              i vårt samhälle.
            </seg>
          </u>
          <note type="speaker" n="a79db4c9">
            Anf. 85 LARS ERIKSSON (S) replik:
          </note>
          <u who="Q5716833" xml:id="i-ffcd4946a6c30af1-6" n="7d80472b">
            <seg n="399221db">
              Fru talman! Roland Utbult slår ut med armarna och frågar: Varför
              får regeringen inte några bra vitsord? Varför finns det bara kritik
              mot regeringen? Det tycker jag är en intressant fråga.
            </seg>
            <seg n="d006be6c">
              Varför får regeringen för lite beröm? Jo, studenter klarar inte
              att fullfölja sina utbildningar på grund av bostadsbristen. Arbetssökande
              kan inte ta jobb därför att det inte finns några bostäder där
              de har möjlighet att få en anställning. Företagare slår larm därför
              att de inte kan anställa när de saknar rätt kompetens, eftersom
              de inte hittar bostäder.
            </seg>
            <seg n="fc8169e8">
              Frågan är väldigt intressant: Varför får regeringen så lite beröm?
              Den frågan tycker jag att regeringen och regeringspartierna ska
              ställa sig. Det hade varit intressant.
            </seg>
            <seg n="ef9c05b9">
              Jag tänkte ta ett varv till kring det jag har tagit upp tidigare.
              Vi har hört ett antal olika beskrivningar. Ingen här vill stå
              i närheten av begreppet marknadshyror. Man vill inte ta i det.
              Men ändå hör man diskussioner om friare hyressättning, som Folkpartiet
              pratar om, och en marknadsanpassning av hyrorna är något som Centerpartiet
              driver. Sverigedemokraterna har också sagt: Att låta hyrorna stiga
              där det finns köer skulle lösa problemen.
            </seg>
            <seg n="58094413">
              Vad är det egentligen som ni menar med de här olika uttalandena?
              Vad är det i detta som ni vänder er emot? Eller är det detta ni
              är för?
            </seg>
          </u>
          <note type="speaker" n="73f63dd0">
            Anf. 86 ROLAND UTBULT (KD) replik:
          </note>
          <u who="Q6220743" xml:id="i-1157d8fd4f19a8ef-3" n="a68962f1">
            <seg n="c8411b4c">
              Fru talman! Först om detta att vi inte får något beröm: Bino
              Drummond talade förut om melodi. Jag kan säga att jag inte räknade
              med någon ljuv musik från orkesterdiket, om man säger så.
            </seg>
            <seg n="4012f067">
              Det är egentligen från oppositionen som vi får kritik. Vi slår
              oss inte direkt för bröstet, men nog tycker jag att vi gör mycket,
              till exempel vår bostadsminister Stefan Attefall. Ibland raljeras
              det lite över alla utredningar, 65 utredningar, men det är ett
              sätt att lyfta på alla byggklossar för att se vad vi kan göra.
              Jag vill påstå att regeringen ligger i mer än någon annan kanske
              har gjort tidigare, i alla fall sedan miljonprogrammets dagar.
            </seg>
            <seg n="8501d708">
              Vi är i Alliansen enade i synen på hyresregleringen. Vi har inga
              divergerande åsikter. Ni har nu hört Bino Drummond, Ola Johansson
              och Lars Tysklind, och jag ansluter mig till dem. Vi talar inte
              om marknadshyror eftersom det är en icke-fråga för oss. Vi är
              inte intresserade av fria marknadshyror. Det skulle göra människor
              oroliga. Det är inget vi förordar, helt enkelt.
            </seg>
            <seg n="325929ee">
              Inom ramen för bruksvärdesprincipen går det att se över frågan.
              Det kan väl ändå aldrig vara fel att lyfta även på den byggklossen
              och se hur man kan utveckla något.
            </seg>
          </u>
          <note type="speaker" n="9437a1ac">
            Anf. 87 LARS ERIKSSON (S) replik:
          </note>
          <u who="Q5716833" xml:id="i-ffcd4946a6c30af1-7" n="7d80472b">
            <seg n="1a96cb61">
              Fru talman! Roland Utbult säger: Det är från oppositionen som
              vi får kritiken. Har ni varit utanför det här huset? Har ni tagit
              del av hur debatten utanför det här huset låter när det handlar
              om bostadsbristen? Om oppositionen var det stora problemet för
              er skulle det vara en sak. Men det är ju inte oppositionen som
              skriker mest i den här frågan.
            </seg>
            <seg n="b6f63b4a">
              Eller är er självbild att det är tre rödgröna partier som är
              problemet och hotar bildsättningen av den framgångsrika bostadspolitik
              som regeringen bedriver? Då tror jag att ni är otroligt farligt
              ute, om ni har den självbilden i den här debatten. Då rekommenderar
              jag att ni använder de resekort som riksdagen har och resebyrån
              här i huset för att resa runt lite i landet och ta del av den
              debatt som äger rum utanför det här huset. Det kan jag rekommendera.
              Man hör rätt mycket när man är ute och reser.
            </seg>
            <seg n="a84ee65c">
              Vad är det som du ansluter dig till när det gäller hyressättningen?
              Är det vad Folkpartiet beskriver som en friare hyressättning?
              Är det vad Centerpartiet driver på om en marknadsanpassning av
              hyrorna? Vad är det du ansluter dig till? Eller handlar det om
              Sverigedemokraterna, som säger att man ska låta hyrorna stiga
              där det finns köer, och så ska det lösa bostadsproblemen på marknaden?
              Eller är det vad Moderaterna säger i debatten, att det finns en
              hemsida som man kan gå in på, att man kan läsa där och då ska
              bli upplyst om vad som gäller?
            </seg>
          </u>
          <note type="speaker" n="ce168908">
            Anf. 88 ROLAND UTBULT (KD) replik:
          </note>
          <u who="Q6220743" xml:id="i-1157d8fd4f19a8ef-4" n="a68962f1">
            <seg n="0f2000d2">
              Fru talman! Jag tycker att Lars Eriksson gav en ganska skev bild
              av hur vi ser på de olika partierna. Vi är enade. Vi har en samfälld
              bild av detta. Sedan är det klart att man använder olika ord –
              det är egentligen inte så konstigt.
            </seg>
            <seg n="bc054540">
              Vad är det vi står bakom? Det är 2011 års överenskommelse, som
              bland annat Mats Odell regisserade, där Hyresgästföreningen, Sabo
              och Fastighetsägarna kom överens om ett sätt att gå fram när det
              gäller hyresregleringen. Det är inget vi önskar ändra på.
            </seg>
            <seg n="23dcc92a">
              Allt det tal som har varit i dag om marknadshyror är för oss
              en icke-fråga. Som jag tror att Lars Tysklind sade är alla emot
              detta med marknadshyror. Ändå görs det till en jättestor fråga
              här i kammaren. Det är fråga om en bildsättning som oppositionen
              är intresserad av bara för att misskreditera regeringen.
            </seg>
            <seg n="824f7c1c">
              Men jag tror att väljarna och tittarna är betydligt klokare än
              så. De ser och hör att vi har en gemensam syn på detta. Vi vill
              försvara den bruksvärdesprincip som finns. Men som jag sade är
              det klart att man ska kunna se på detta. Det är väl det som är
              så farligt att säga här: att man ska se på den här frågan och
              försöka utveckla den.
            </seg>
            <seg n="e684b315">
              Lars Eriksson undrar om jag har varit ute i landet. Jag är antagligen
              lika mycket ute som Lars Eriksson. Jag undrar om du har hört debatten
              med Klas Eklund, Assar Lindbeck och andra tidigare eller kanske
              nuvarande socialdemokrater. De säger att det är en gammal, mossig
              syn med subventioner som ni förordar. Ni har också något att förklara
              och försvara när det gäller bostadspolitiken.
            </seg>
          </u>
          <note n="60313e3d">
            Överläggningen var härmed avslutad.
          </note>
          <note n="24280d49">
            12 § Sanktionsavgift vid bristande kreditprövningar
          </note>
          <note n="03f436e1">
            Förste vice talmannen konstaterade att ingen talare var anmäld.
          </note>
          <note n="0be44642">
            13 § Spelfrågor
          </note>
          <note type="speaker" n="67e9970c">
            Anf. 89 AGNETA BÖRJESSON (MP):
          </note>
          <u who="Q4941553" xml:id="i-784b65fad4757a54-0" n="c4b872db">
            <seg n="5b387df9">
              Fru talman! Vi går nu över till att debattera kulturutskottets
              betänkande 6, Spelfrågor . Det är ett betänkande med endast 14
              motionsyrkanden från ett utskott som verkar vara betydligt mer
              oense med regeringen än mellan de olika partierna. Jag tror mig
              kunna tolka att vi i utskottet är ganska bekymrade över regeringens
              handlingsförlamning.
            </seg>
            <seg n="8a22ee74">
              Jag står givetvis bakom samtliga av Miljöpartiets reservationer
              och kommer också att kommentera dem. Men jag tänkte här i kammaren,
              för att vinna tid, yrka bifall endast till reservation 3, som
              handlar om att Svenska Spel bör ta fram en jämställdhetspolicy
              för sin sponsorverksamhet. Det är inte särskilt knepigt att genomföra.
              Det handlar egentligen bara om att vi från riksdagen sätter ned
              foten och hävdar att de regler som redan i dag finns för statliga
              bolag gäller.
            </seg>
            <seg n="f138872e">
              Regeringen har i sitt eget regelverk för de statliga bolagen
              krävt följande: De statligt ägda bolagens styrelser och ledningar
              ska vara ett föredöme i jämställdhetsarbetet.
            </seg>
            <seg n="d218ee6e">
              Fru talman! Ska man vara ett föredöme bör man väl i rimlighetens
              namn också ha en plan för det. Det är inte någon liten sponsorverksamhet
              som Svenska Spel ägnar sig åt.
            </seg>
            <seg n="9b6065f3">
              Svenska Spel är enligt egen utsago svensk idrotts största sponsor.
              Varje år bidrar de med 200 miljoner kronor i sponsormedel fördelade
              på fem särskilt utvalda idrotter: fotboll, ishockey, handboll,
              bandy och innebandy.
            </seg>
            <seg n="3fb94acc">
              Visst finns fotboll och innebandy med bland de fem idrotter som
              har flest utövare i Sverige, men det gäller inte de andra tre.
              Inte heller är det de fem förbund som har flest medlemmar. Där
              ligger exempelvis både Golfförbundet och Friidrottsförbundet högre.
              Det är uppenbart att Svenska Spel valt att ge sponsormedel till
              de olika förbunden utifrån gamla och ganska konserverande idéer
              om vilka som historiskt har synts mest, och det har varit mansdominerade
              sporter.
            </seg>
            <seg n="13538e42">
              Jag tycker att vi behöver ställa högre krav än så på våra statliga
              bolag. När omvärlden förändras ska inte de statliga ägarna bromsa.
              Ett exempel på att Sverige har ändrats är de starka reaktioner
              som väcktes efter att Fotbollförbundet valde att uppmärksamma
              Anders Svensson med en bil och inte Therese Sjögran med betydligt
              mer spelerfarenhet, dessutom under det år som blev ett så stort
              genombrott för damfotbollen med EM i Sverige. De reaktioner som
              då kom visar att verkligheten springer långt före fotbollspampar
              och sponsorer. Såväl publik som medier och idrottsutövare är redo
              för ett jämställt Idrottssverige 2014. Därför borde det vara en
              självklarhet att våra egna statliga bolag ska vara först ut på
              den moderna idrottsarenan.
            </seg>
            <seg n="ae7e665d">
              Jag ska säga några ord om de andra reservationerna. I höstas
              angav regeringen i budgetpropositionen att man nu är beredd att
              ta ett mer samlat grepp över spelberoendet och vård av spelberoende.
              Men på en direkt fråga i kulturutskottet svarade ansvarig minister
              Peter Norman att det knappast kunde handla om ändringar i socialtjänstlagen
              eftersom det skulle bli alldeles för dyrt. I stället kommer man
              att fokusera på de bolag som finns inom den statliga regleringen
              och ställa högre krav på dem.
            </seg>
            <seg n="9b8060f1">
              Jag tycker att det är att bagatellisera de 2 procent av befolkningen
              som har ett spelberoende och som skulle behöva få ta del av hjälp
              mot detta beroende i sin hemkommun. Nu har man nämligen fått fram
              denna nya diagnos och kommit fram till att detta verkligen är
              ett beroende i likhet med andra beroenden som alkohol, tobak och
              narkotika. Det är också att blunda för den växande spelmarknad
              som sker via internet och som marknadsförs via tv-sändningar utifrån.
              Jag menar att det finns möjligheter att göra betydligt mer för
              att upprätthålla ett främjandeförbud med nuvarande eller med en
              omlagd reglering.
            </seg>
            <seg n="b6bfb713">
              Vi har redan under förra året lämnat sådana förslag, och jag
              vill återigen påminna om möjligheten att ändra i vår lagstiftning
              så att effektlandsprincipen skulle omfatta även spelreklam. Det
              skulle ge oss ökade möjligheter att ha en fortsatt restriktiv
              syn på spelreklam från oreglerade spelbolag och inte helt behöva
              lita på en självreglerad marknad. Det tror jag kommer att behövas.
              Effektlandsprincipen är visserligen ett ganska otympligt instrument,
              och den är dessutom en ganska ny företeelse i svensk lagstiftning.
              Den handlar om att vi i Sverige skulle kunna ha en möjlighet att
              vända oss till länder som sänder tv-reklam och be att de följer
              svensk lagstiftning för reklam. Vi har infört denna lagstiftning
              i Sverige men då enbart när det gäller alkoholreklam. Lagstiftningen
              håller på att prövas just nu efter en anmälan från IOGT-NTO. Jag
              menar att det vore en god idé att snarast ändra lagen så att vi
              också har en möjlighet att värna vårt främjandeförbud i fråga
              om tv-kanaler som sänder spelreklam från andra EU-länder.
            </seg>
            <seg n="858a84c9">
              Fru talman! Till sist vill jag påminna om det som jag ständigt
              lyfter fram i alla speldebatter. Jag menar att vi behöver få mer
              kunskap om den växande spelindustri som i dag återfinns på många
              mobiltelefoner och plattor. Det handlar om internetspel, dataspel
              och appar där man vinner annat än pengar, men där pengar kan vara
              indirekt inblandade i form av att man köper sig fördelar, bättre
              vapen eller skydd med mera. Denna spelindustri växer mycket, och
              spelberoende finns även när det gäller dessa spel. Här skulle
              vi verkligen behöva mer kunskap.
            </seg>
            <seg n="64086726">
              En annan fråga handlar om de rena sociala spel som ofta spelas
              på internetkaféer. Där borde Lotteriinspektionen egentligen inte
              alls enligt dagens uppdelning vara inblandad. Trots det har det
              blivit så, och flera internetkaféer med LAN avkrävs nu speltillstånd
              på samma sätt som spelhallar där man spelar om pengar. Det är
              förstås inte rimligt och har upplevts som direkt löjeväckande
              av omvärlden. Nu verkar det som att Lotteriinspektionen jobbar
              på. Men vi tycker ändå att det vore bra att uppmärksamma detta,
              och vi gör det i vår reservation.
            </seg>
            <seg n="e59b3513">
              Därmed vill jag återigen förklara att jag står bakom alla våra
              reservationer men yrkar här bifall till reservation 3.
            </seg>
          </u>
          <note type="speaker" n="eb97c0db">
            Anf. 90 MARGARETA LARSSON (SD):
          </note>
          <u who="Q4961125" xml:id="i-bdb6030d44ec9b73-0" n="99afeea4">
            <seg n="abfefe6f">
              Fru talman! Jag tror att vi är rätt ense i detta utskott om att
              den svenska modellen för spel är under hot från EU-kommissionen,
              som uppenbarligen inte är nöjd förrän allting är konkurrensutsatt
              och harmoniserat.
            </seg>
            <seg n="2fff99ad">
              Vi har hela tiden vetat att det har funnits legala invändningar
              mot de olika nationella ordningarna för spel i Europa. Regeringen
              hävdar bestämt motsatsen men passar ändå på att meddela kommissionen
              att Sverige ska se över systemet.
            </seg>
            <seg n="48179071">
              Vi vet att spelmarknaden är mycket komplex med flera ibland motsägelsefulla
              uppdrag. Det svenska monopolet ska erbjuda nöjen, ge ett statligt
              flöde till statskassan, finansiera folkrörelser, motverka spelmissbruk
              och samtidigt konkurrera med den illegala marknaden. Ovanpå allt
              detta ska den dessutom hållas borta från EU:s klåfingriga tassar
              och försöka parera rättshaverister som Postkodlotteriet. Jag förstår
              att det inte är lätt alla gånger.
            </seg>
            <seg n="32cdabd0">
              Jag tror att spelmonopolet hittills har gjort mer nytta än skada
              men att det har stått still när det gäller att möta utvecklingen
              i omvärlden. Den växande marknaden med nya internetbaserade spel,
              där spelaren erbjuds högre avkastning än från det svenska monopolet,
              är en utveckling som gör vår modell lite tandlös. Lagstiftningen
              är i dag inte tillräcklig och är skriven för en situation som
              den aldrig var ämnad att täcka.
            </seg>
            <seg n="59812b9d">
              Därför ropar man också på en omreglering för att släppa lös den
              fria konkurrensen. Jag hävdar att man därmed ger upp folkhälsofrågan.
              Folkhälsofrågan kommer att bli än mer viktig – vi kan räkna med
              att den psykiska ohälsan kommer att öka och att det kommer att
              kosta mycket samhällsekonomiskt.
            </seg>
            <seg n="f852299f">
              Jag tycker att det svenska monopolet hade kunnat göra lite mer
              för att slippa få EU-kommissionens kritiska ögon på sig. Då det
              finns fler problemområden att ta itu med hoppas jag att regeringen
              i den utlovade översynen även bjuder in till en djupare debatt
              om just syftet med den svenska regleringen. Några områden är de
              ideella föreningarnas roll, ATG, som är en lite udda fågel på
              spelmarknaden, spelmissbruk, statens vinster, Svenska Spels agerande
              med mera.
            </seg>
            <seg n="64a460c5">
              Är syftet med det statliga monopolet att bereda staten vinst?
              Är det att begränsa det illegala spelandet? Är det folkhälsa?
              Det är just de frågorna vi måste våga diskutera för att vi ska
              kunna behålla den svenska regleringen i framtiden, även om det
              kan komma att betyda att lobbyorganisationerna går i gång på högvarv.
            </seg>
            <seg n="40b885b7">
              En fråga vi vet har varit uppe för bedömning i EU-sammanhang
              är marknadsföringen. Vi har en svensk idé om hur marknadsföring
              kring spel ska se ut. Problemet är återigen att den inte har följt
              med sin tid. Riksrevisionen har i en rapport påtalat att marknadsföringen
              ska vara restriktiv och måttfull för att uppnå spelpolitikens
              syften och att det förutsätter väl fungerande ramar som klargör
              inom vilka kriterier marknadsföringen får ske och därmed möjliggör
              en effektiv tillsyn. Trots det, herr talman, väller en syndaflod
              av spelreklam över oss.
            </seg>
            <seg n="c50cb35f">
              Spelreklamen framställer många gånger spelandet som en säker
              metod för lycka och framgång. Vissa reklamer antyder att spelaren
              bara är en knapptryckning på mobilen ifrån en segelbåt eller ny
              bil, andra filmer visar hur spelaren kan vinna en förmögenhet
              vid frukostbordet genom sin mobil och i tunnelbanan annonserar
              Svenska Spel sina Trisslotter. Gemensamt för alla reklamer är
              att spelandet utlovas som en enkel och snabb väg in i rikedom
              och lycka. Från att nästan bara ha riktat sig mot män tidigare
              märker vi nu också en tendens att spelaktörerna gör reklam som
              riktar sig även till kvinnor. Reklamen kommer från utländska spelbolag
              som inte ens formellt har rätt att verka i Sverige, samt från
              legala och etablerade aktörer på marknaden – som Svenska Spel.
            </seg>
            <seg n="12d678fb">
              Herr talman! Jag är viss om att marknadsföring ska vara tillåtet
              för att kanalisera spelandet till legala kanaler; jag är inte
              för ett förbud mot det. Jag har full förståelse för att det ska
              vara så. Det jag vänder mig emot – jag vill vara tydlig här –
              är reklam som har som syfte att få in fler nya spelare till spelbolagen
              och som sprider uppfattningen att det är ekonomiskt försvarbart
              att spela. Jag har förståelse för att Svenska Spel försöker försvara
              sina marknadsandelar, men jag anser att det i så fall vore lämpligare
              med ett förbud mot betalningsöverföringar till utländska spelbolag
              för att hämma den otillåtna konkurrensen.
            </seg>
            <seg n="80648127">
              Utskottet avstyrker motionen med argumentet att man redan har
              satt upp krav på begränsningar och villkor för ATG, Svenska Spel
              samt Lotteriinspektionen att utfärda kompletterande villkor för
              marknadsföring. Jag säger så här: ATG har egentligen aldrig varit
              något större problem när det gäller aggressiv marknadsföring.
              Däremot har det ännu inte hänt något med Svenska Spels marknadsföring
              till det bättre, kan jag tycka.
            </seg>
            <seg n="0f80d8ae">
              Varför måste man nödvändigtvis ha en omvärldsanalys av farliga
              spel i andra länder innan vi gör någonting här? Jag anser att
              vi mycket väl skulle kunna tänka och handla självständigt. Jag
              tycker att den svenska spelpolitiken har legat i träda ganska
              länge och att det börjar bli lite pinsamt.
            </seg>
          </u>
          <note n="9e5f8f8f">
            Herr talman! Jag yrkar bifall till reservation 2.
          </note>
          <note type="speaker" n="b367c3f8">
            Anf. 91 PETER JOHNSSON (S):
          </note>
          <u who="Q5891935" xml:id="i-c3bab7e270eba0f4-0" n="646ec97c">
            <seg n="7ab07bec">
              Herr talman! I det här betänkandet har vi från Socialdemokraterna
              inga reservationer, men vi har ett särskilt yttrande.
            </seg>
            <seg n="f4d953ef">
              Det känns lite som att det är julafton för spelpolitik – det
              är samma debatt vi har varje år, och det är samma reservationer
              varje år. Så mycket mer händer inte. Men jag tänkte att jag skulle
              måla upp en bild av hur jag ser på den spelpolitiska utvecklingen.
              Jag jämför den med ett tågs framfart.
            </seg>
            <seg n="00b68cf8">
              Längst fram i tåget finns ett lok, och det är det som driver
              hela tåget framåt. Jag kan jämföra det med dem som tror att man
              måste göra någon form av förändring av den svenska spelmarknaden.
              Det finns nämligen helt klart ett problem på den svenska spelmarknaden:
              en massa oreglerade spelbolag som flödar fritt och lockar många
              spelare att spela. Det ökar kanske spelberoendet långsiktigt.
            </seg>
            <seg n="464c4327">
              Sedan har vi de som sitter i mittvagnen. Det är de som bara åker
              med. De håller med om att det ska ske en förändring, men de säger
              inte så mycket. De köper det som sker.
            </seg>
            <seg n="8a1323cc">
              Vi har de som sitter längst bak, och det är de som är negativt
              inställda till all förändring och tror att allting var bättre
              förr. De drar i nödbromsen och tror att man kan återställa allt
              till hur det var förut.
            </seg>
            <seg n="efb8a18a">
              Sist har vi de som står på perrongen och inte ens går på tåget.
              Det är de som inte ser eller hör någonting.
            </seg>
            <seg n="43571894">
              Anledningen till att jag börjar med den målande beskrivningen
              är att jag tror att regeringen befinner sig någonstans mellan
              den sista vagnen och perrongen. Det ser man inte minst när det
              gäller kommissionens kritik mot den svenska spelmarknaden för
              tillfället. Kommissionen har nämligen som utgångspunkt i sitt
              påpekande att man måste göra någonting. Man gör ingenting. Antingen
              måste man reglera så att det blir ett spelmonopol som verkligen
              är ett spelmonopol, eller också måste man hitta andra lösningar.
            </seg>
            <seg n="33787d2a">
              Svaret från regeringen till kommissionen är att man under några
              år kommer att titta på utvecklingen i Finland och Danmark, utifrån
              helt olika infallsvinklar. Jag tror inte att man behöver göra
              så mycket utredning på detta, för jag tror att det finns väldigt
              mycket kunskap i den svenska spelbranschen som kan användas för
              att titta på effekten av detta.
            </seg>
            <seg n="bf620a6c">
              Sedan ska man titta på främjandeförbudet. Jag tycker att det
              är bra att man stärker det, för det fungerar inte heller som det
              ska i dag. Men det är som när vi fick reklam från TV3 i svensk
              tv: Vi tyckte att det var fruktansvärt – det var det, herr talman;
              vi tycker inte om reklam – men det gick inte att bromsa eftersom
              det sänds från andra länder. Även om vi stärker främjandeförbudet
              tror jag alltså att man riktar kritiken mot Svenska Spel, ATG
              och de reglerade bolag som finns i Sverige i dag – det gäller
              även hela idrottsrörelsens lotterier – men hela tiden missar poängen
              med det problem som finns på den svenska spelmarknaden.
            </seg>
            <seg n="001ffb47">
              Man vill också förstärka ansvaret när det gäller marknadsföring
              i lotterilagen och liknande saker.
            </seg>
            <seg n="191ff38e">
              Det är en bra inriktning, men det är som att gå som katten kring
              het gröt. Man gör små saker, men problemet kvarstår: de oreglerade
              bolagen. Vi socialdemokrater vill i vårt särskilda yttrande hitta
              en lösning. Vi vill ha ett samtal och skapa förutsättningar för
              att vi långsiktigt ska hitta en spelmarknad som fungerar på ett
              bra sätt även i framtiden.
            </seg>
            <seg n="807920c9">
              Därför säger vi rent generellt att vi måste hitta någon form
              av licenssystem. Det är över 150 bolag som finns på internetmarknaden
              i Sverige, och som jag sade i förra årets debatt finns det i Kanada
              2 500. Det är väl ingen som tror att de kommer att försvinna?
              Jag tror inte att vi kommer att få 2 500 spelbolag i Sverige,
              men vi kommer att få mer än 150 spelbolag om fyra, fem eller sex
              år – det kommer att öka successivt. Det är dem jag vill komma
              åt, och jag vill skapa förutsättningar för att de ska betala skatt
              i Sverige när de bedriver spelverksamhet här.
            </seg>
            <seg n="b4d977de">
              Om sedan den skatt de betalar in är 15 eller 20 procent måste
              avgöras i en dialog med de internationella spelbolagen, men det
              ska naturligtvis ge effekt för att utveckla och förbättra exempelvis
              socialtjänstlagens 6 § så att spelmissbruk blir detsamma som allt
              annat missbruk. Därför är vi oroade att regeringen kommer att
              införa det kravet på kommunerna innan man har hittat en reglerad
              marknad. Då lägger man nämligen ytterligare pålagor på kommunerna,
              och så får kommunerna skapa förutsättningar för detta ekonomiskt
              sett. Jag är orolig för detta och tycker att man måste se det
              som en helhet.
            </seg>
            <seg n="ebdf82ed">
              Därför tycker vi att det ska skapas en licensierad marknad och
              att det ska ske utifrån en parlamentarisk genomförandegrupp. Jag
              tror att det är väldigt viktigt att riksdagens samtliga partier
              finns med i en sådan utveckling.
            </seg>
            <seg n="f9e7edef">
              En majoritet i riksdagen är egentligen överens, förutom några
              partier, om att vi måste se en förändring på den svenska spelmarknaden,
              men regeringen vägrar eller försöker förhala det. Det är mycket
              möjligt att man inser att man kommer att förlora årets val och
              på det sättet lägger över ansvaret på oss socialdemokrater. Som
              sagt händer inte så mycket.
            </seg>
            <seg n="97427fab">
              Man måste självklart förändra Svenska Spels utveckling. De ska
              vara med på den internationella marknaden om man inför ett licenssystem.
              Vi har sagt i vårt särskilda yttrande att Svenska Spel ska delas
              upp i två delar, det fysiska spelet, som vi tycker ska finnas
              kvar i ett monopol, och det internetbaserade spelet.
            </seg>
            <seg n="b6510a05">
              När det gäller ATG trodde vi i början att de i någon form ville
              vara med i det system som finns i dag, men de har gjort ett tydligt
              ställningstagande. De ser att utvecklingen innebär att de på något
              sätt också måste vara med på en licensierad marknad.
            </seg>
            <seg n="b246d485">
              Som jag sade tidigare är inrättandet av en spelmyndighet viktigt.
              Spelmissbruket är egentligen grunden för vårt politiska engagemang
              i att skapa förutsättningar för människor att få hjälp och stöd.
            </seg>
            <seg n="bae2c4f3">
              Vidare tycker vi att man måste se över Jack Vegas-maskinerna
              ordentligt för att skapa förutsättningar för att förbättra den
              spelformen på olika sätt.
            </seg>
            <seg n="8f2eb821">
              Som sagt händer inte så mycket. Tåget går och regeringen står
              på perrongen. Möjligtvis sitter de i sista vagnen emellanåt.
            </seg>
            <seg n="3484c9bc">
              Det är viktigt, tror jag, att regeringen tar mer ansvar för den
              svenska spelpolitiska utvecklingen och ser till att det sker en
              förändring så att människor kan känna sig trygga, glada och nöjda
              med att spela. Många tycker att det är positivt att spela olika
              typer av spel, men risken för att falla in i spelmissbruk måste
              minskas. Vi måste skapa förutsättningar för ordning och reda på
              den svenska spelmarknaden. Det är fortfarande High Chaparral.
            </seg>
          </u>
          <note type="speaker" n="fa9e779e">
            Anf. 92 GUSTAF HOFFSTEDT (M):
          </note>
          <u who="Q5809040" xml:id="i-3d01e54602b93e64-0" n="57ca1034">
            <seg n="e31eef4e">
              Herr talman! Peter Johnsson sade här alldeles nyss att ingenting
              händer i den här frågan. Jag vill då påminna Peter Johnsson om
              att statsrådet Peter Norman har besökt kulturutskottet inte mindre
              än två gånger inom loppet av ett halvår. Jag tror att det är något
              av rekord vad gäller finanssidans besök i kulturutskottet. Genom
              dessa besök vet vi i och för sig att någon proposition kommer
              vi inte att möta under innevarande mandatperiod. Däremot kan vi
              nog vara rätt säkra på att det kommer en proposition under nästkommande
              mandatperiod.
            </seg>
            <seg n="96d7b9be">
              Vi vet också, vilket Peter Johnsson var inne på, att under denna
              mandatperiod kommer man att ägna sig åt en europeisk utblick,
              då med särskilt fokus på de nordiska länderna.
            </seg>
            <seg n="96d9ad34">
              Norden har varit uppdelad i två rätt disparata läger, å ena sidan
              Danmark, som har infört spellicenser, å andra sidan Norge och
              Finland, som har förfäktat sina respektive monopol. Sverige har
              varit någonstans där i mitten. Danmark har med spellicenserna
              infört en likabehandling av bolagen, medan Norge och Finland i
              stället har föredragit att på förhand bestämma vilka bolag som
              ska få verka på deras marknader. Företrädesvis har det då blivit
              deras egna statliga bolag.
            </seg>
            <seg n="daf5be61">
              Margareta Larsson från Sverigedemokraterna nämnde kreditkortsspärrar
              som en intressant lösning. Nja, skulle jag vilja säga. Det är
              något som man har infört i Norge, och jag fick precis höra att
              Norge nu i veckan är på väg att överge hela sin monopolmodell,
              bland annat beroende på att detta med kreditkortsspärrar fungerar
              så uselt som det gör. Norge är en av de absolut bästa marknaderna
              i Europa för så kallade illegala spelbolag. Andelen spelare som
              väljer att spela på av staten godkända bolag, det som heter kanalisering,
              är väldigt låg i Norge, bland annat beroende på att kreditkortsspärrar
              fungerar så dåligt som de gör.
            </seg>
            <seg n="53108c10">
              Därför är Norge på väg att göra en fullständig positionsförflyttning.
              Norge är på väg att ansluta sig till den modell som Danmark inte
              bara förespråkar utan redan har genomfört. Det främsta skälet
              till det är kanaliseringen, att det är så viktigt att få in spelarna
              på reglerade marknader. I Danmark utgör kanaliseringen, det vill
              säga spelandet på en reglerad marknad, mer än 95 procent. Det
              är svårt att kalla det för något annat än en succé.
            </seg>
            <seg n="c2ee563b">
              Fundamentet för varje lagstiftare i alla våra nordiska parlament
              och för oss som är ansvariga för att reglera spel är skyddsaspekten.
              Det är skyddsaspekten som har legat till grund för det svenska
              spelmonopol som vi har haft, så ambitionerna och föresatserna
              har varit de bästa.
            </seg>
            <seg n="95e87af8">
              Tyvärr är systemet i dag så urholkat att det i sig har blivit
              en fiende snarare än en vän. Jag tror att det var Margareta Larsson
              eller någon annan ledamot som påpekade att Svenska Spel och då
              indirekt staten har fått kritik av EU-kommissionen för en ibland
              alltför aggressiv marknadsföring. Vad som egentligen är värre
              är att vi med den här regleringen skapar ett slags skön fasad,
              men där bakom finns det överlag vad gäller spelande en helt annan
              verklighet.
            </seg>
            <seg n="3100b518">
              Jag nämnde att kanaliseringen i Danmark har fungerat så bra.
              I Sverige sker hälften av allt spel på internet och hälften sker
              alltså på den svarta marknaden. Det är naturligtvis fullständigt
              oacceptabelt. Man kan förstås jämföra det med alkohol. Det vore
              som om varannan flaska brännvin köptes i kiosken runt hörnet.
              En sådan verklighet skulle ju vara oerhört utmanande för hela
              vårt land.
            </seg>
            <seg n="851a477a">
              Poängen med det här exemplet är egentligen inte att visa att
              de så kallade illegala bolagen i varje läge är sämre för konsumenterna,
              att de i varje läge erbjuder sämre skydd mot spelmissbruk eller
              att de i varje läge är mycket aggressivare vad gäller marknadsföring.
              I några fall är de mycket sämre, men i andra fall är de rent av
              bättre än de av staten reglerade bolagen.
            </seg>
            <seg n="5f78b0e0">
              Poängen är att det är vi i den här kammaren som ska stifta lagar
              som de ska följa. Det är det som är kvintessensen i hela resonemanget.
              Då kan vi inte börja med att diskriminera bolag som har aldrig
              så höga socialpolitiska ambitioner, kanske rent av högre än de
              i dag godkända bolagen, utan vi måste börja med ett slags likabehandling
              – det som Peter Johnsson med flera pekar på är ett licenssystem.
              Spelarna har sannerligen inte valt att enbart spela på de av staten
              reglerade bolagen, utan de väljer fritt. Då är det viktigt att
              vi som stiftar lagar påverkar alla bolagen så att de följer svenska
              regler.
            </seg>
            <seg n="0d69e44b">
              Lösningen heter naturligtvis spellicenser. Det är dit vi ska
              gå. Låt oss göra det tillsammans. Ju bredare koncensus här i riksdagen,
              desto bättre.
            </seg>
          </u>
          <note n="04d794a5">
            Jag yrkar bifall till utskottets förslag och avslag på samtliga
            motioner.
          </note>
          <note type="speaker" n="cb7d9be8">
            Anf. 93 AGNETA BÖRJESSON (MP) replik:
          </note>
          <u who="Q4941553" xml:id="i-784b65fad4757a54-1" n="c4b872db">
            <seg n="b933a0d4">
              Herr talman! Det är intressant att lyssna på Gustaf Hoffstedt
              som mellan raderna talar sig ganska varm för en öppning för ett
              licenssystem, samtidigt som han försöker försvara ministerns bristande
              engagemang i att lägga fram förslag som syftar till att få till
              stånd en omreglering. Ministern har, som Gustaf Hoffstedt sade,
              varit på besök hos kulturutskottet två gånger, men han har inte
              haft särskilt mycket med i bagaget. Vi har haft möjlighet att
              få till stånd ett beslut här i riksdagen om att man ska gå vidare
              med en parlamentarisk utredning som just ska göra det som Gustaf
              Hoffstedt står här och förespråkar.
            </seg>
            <seg n="0858b759">
              Jag vill ställa en fråga till Gustaf Hoffstedt: Hur kommer det
              sig att ni alliansföreträdare här i riksdagen som tydligt har
              sagt att ni vill se en omreglering inte utnyttjar möjligheten
              att rösta ja till den?
            </seg>
          </u>
          <note type="speaker" n="5aafc2db">
            Anf. 94 GUSTAF HOFFSTEDT (M) replik:
          </note>
          <u who="Q5809040" xml:id="i-3d01e54602b93e64-1" n="57ca1034">
            <seg n="5843716b">
              Herr talman! Det viktigaste skälet till att det tar lite tid
              är att om vi skulle misslyckas med en omreglering gör vi verkligen
              det bästa till det godas fiende.
            </seg>
            <seg n="1f554a51">
              Vi har en chans att lyckas med en omreglering där vi får med
              oss så många bolag som möjligt, där spelkonsumenterna accepterar
              det nya systemet och där allt sådant som skatteintäkter och skydd
              av spelmissbrukare måste fungera en gång för alla. Då är det inte
              alldeles orimligt att man låter det ta lite tid.
            </seg>
            <seg n="f3182fc3">
              Både du och jag har lyssnat på Peter Norman som har aviserat
              att förslag från regeringen kommer under nästkommande mandatperiod.
              Det är klart att det finns en iver hos oss alla som ser problemen
              att försöka göra någonting åt dem och helst omedelbart. Men gör
              vi det och inte får med alla aspekterna kommer omregleringen att
              orsaka ännu större bekymmer än vad den bristfälliga reglering
              som vi har i dag gör.
            </seg>
          </u>
          <note type="speaker" n="be181bbe">
            Anf. 95 AGNETA BÖRJESSON (MP) replik:
          </note>
          <u who="Q4941553" xml:id="i-784b65fad4757a54-2" n="c4b872db">
            <seg n="7dc595af">
              Herr talman! Jag får inte riktigt ihop det. Det som händer under
              hela den här tiden är att spelmarknaden via internet ökar som
              bara den. Precis som Gustaf Hoffstedt själv sade sker nu upp till
              50 procent av spelandet via de oreglerade bolagen.
            </seg>
            <seg n="cde99a9f">
              Det är klart att när de får en ännu större marknadsandel har
              de helt andra förhandlingsmöjligheter. Jag upplever att det blir
              betydligt svårare för staten för var dag som går att ställa hårda
              krav. Det tror jag att Gustaf Hoffstedt själv är medveten om.
            </seg>
            <seg n="6dcbe710">
              Det är också så att Gustaf Hoffstedt tidigare i debatter har
              lyft fram vikten av att ganska snart få till en omreglering. Vi
              har i våra förslag pekat på behovet av en bred parlamentarisk
              utredning och att en sådan kan få ta tid.
            </seg>
            <seg n="d3b960da">
              Man har möjlighet att här i dag rösta ja till det, men ändå väljer
              man att inte göra det. Jag har väldigt svårt att förstå att man
              drar det i långbänk på det sättet.
            </seg>
          </u>
          <note type="speaker" n="a1b27b76">
            Anf. 96 GUSTAF HOFFSTEDT (M) replik:
          </note>
          <u who="Q5809040" xml:id="i-3d01e54602b93e64-2" n="57ca1034">
            <seg n="147d89c8">
              Herr talman! Jag vill visa på hur komplex frågan är. Agneta Börjesson
              ger först uttryck för sin iver, och sedan säger hon att hon inte
              bara vill ha en bred parlamentarisk utredning utan också att den
              ska få ta tid. Det blir lite svårt att kombinera de två sakerna.
            </seg>
            <seg n="dc5ba175">
              Jag har respekt för att saker och ting tar tid. Jag tror att
              vi båda måste acceptera det. Vi ska också ha stor respekt för
              tidsaspekten. Om de privata spelbolagens marknadsandel ökar ytterligare
              får de också en kommandohöjd att agera från.
            </seg>
            <seg n="68af419c">
              Samtidigt är det mycket attraktivt att agera på en legal marknad.
              Jag har kontakt med många i branschen. Det är politiska företrädare,
              företrädare för missbrukarorganisationer och också företrädare
              för de privata spelbolagen.
            </seg>
            <seg n="420d043f">
              Jag är rätt säker på att de stora seriösa aktörerna, som är de
              som vi vill få in i ett licenssystem, är beredda att underkasta
              sig Agneta Börjessons och mina regler för att verka inom ett licenssystem
              även om det tar lite längre tid än vad vi kanske hade önskat.
            </seg>
          </u>
          <note type="speaker" n="9c32b910">
            Anf. 97 ANNA STEELE (FP):
          </note>
          <u who="Q4980135" xml:id="i-dbfe7b9f95b211a3-14" n="15665af1">
            <seg n="7171e917">
              Herr talman! Dagens spelmarknad har inte förändrats särskilt
              mycket sedan ett år tillbaka förutom att nätspelandet ökat och
              tillgängligheten också. Det är den verklighet som råder. För varje
              år som vi står här i kammaren ökar nätspelandet.
            </seg>
            <seg n="5a243378">
              Man kan spela på mobilen eller datorn dygnet runt och befinna
              sig var som helst. Jag måste därför upprepa det jag sade förra
              gången vi debatterade denna fråga här i riksdagen: Det svenska
              spelmonopolets intentioner har spelat ut sin roll.
            </seg>
            <seg n="322f0baf">
              Syftet med spelmonopolet har varit att motverka spelberoende
              och kriminalitet och att staten ska kunna ta in delar av intäkterna.
              Med dem kan man bland annat främja idrottsrörelsen, stävja missbruk
              och stödja hästnäringen.
            </seg>
            <seg n="ea752eac">
              Massor av spelaktörer utanför monopolet finns tillgängliga i
              Sverige via nätet. De betalar ingenting till statskassan. Enligt
              uppgift genererar de 50 miljarder. I förlängningen bidrar de inte
              till något annat än nöjet som människor har som gillar att spela
              och absolut inte till behandling av spelmissbruk.
            </seg>
            <seg n="4319cc1a">
              Spelberoende och spelmissbruk ökar i Sverige och går längre ned
              i åldrarna vad gäller män. Skuldsättning kan leda till betalningsanmärkningar.
              Unga personer med betalningsanmärkningar förlorar möjligheter
              till bra starter i livet. Det blir livslånga skuldsättningar och
              lidanden för både de spelmissbrukande och deras anhöriga. Även
              äldre kvinnor har ökat i antal som spelberoende eller spelmissbrukare.
            </seg>
            <seg n="2fccc981">
              Summorna som man spelar om är också större. Möjligheterna att
              hitta lösningar i livssituationen när skulderna är oöverstigliga
              är mycket små.
            </seg>
            <seg n="a9d64462">
              Samhället bör göra allt för att förebygga och behandla spelmissbruk,
              vilket inte görs i dag. De pengar som avsätts för sådan verksamhet
              står inte på långa vägar i paritet med behoven. Det finns i dagsläget
              få institutioner och vårdinrättningar i landet som har som specialitet
              att arbeta med behandling av spelmissbruk.
            </seg>
            <seg n="df81072a">
              Seriösa spelbolag som finns etablerade på nätet i Sverige vill
              se en omreglering och är tydliga med att vilja ta sitt ansvar
              för att stävja missbruk genom alla åtgärder som finns att tillgå.
            </seg>
            <seg n="254da6b9">
              Svenska Spel och Aktiebolaget Trav och Galopp, ATG, med flera
              har tappat stora andelar av marknaden till spelbolag på nätet.
              På nätet har man höga vinster till spelarna men inte kostnaderna
              för banor, hästar, ryttare, sulkyförare och alla andra omkostnader.
            </seg>
            <seg n="3d7f67d3">
              De bolag som finns på nätet låter spelarna spela men tar inte
              kostnaderna för hästnäringen eller stöder hästnäringen på något
              sätt över huvud taget.
            </seg>
            <seg n="2dd66535">
              Hästnäringen i Sverige består av tusentals hästgårdar, hundratusentals
              hästar och mer än 30 000 arbetstillfällen. Den utarmning som sker
              via nätet är svår att överblicka. Det enda man säkert kan säga
              är att det är till landsbygdens nackdel att inte något görs för
              att förändra situationen.
            </seg>
            <seg n="ce653501">
              De aktörer utanför det statliga monopolet som går med i ett framtida
              licensieringssystem skulle vara med och betala skatt, vilket de
              alltså inte är i dag. De skulle också inkluderas i att en distribution
              av medel för arbetet mot spelmissbruk och spelberoende kontrolleras,
              och medel för behandlingscenter och forskning skulle säkras med
              ett licensieringssystem. Nu finns inte den möjligheten.
            </seg>
            <seg n="fbefd41d">
              Jag tycker att man ska inbegripa spelmissbruk i socialtjänstlagen
              men har fått höra att det blir för stor kostnad för kommunerna
              att hantera.
            </seg>
            <seg n="eedf58cf">
              Det går inte att förändra det faktum att det alltid kommer att
              finnas människor som gillar spel av olika slag. Vad som går att
              förändra är hur spelmarknaden hanterar de individer som utgör
              basen för att marknaden ska kunna vara fungerande och övervägande
              positiv.
            </seg>
            <seg n="8ee24ce5">
              Den ska finnas på lika villkor. Den ska generera skatteintäkter.
              Den ska vara laglig. Den ska vara rättssäker. Den ska vara ansvarstagande
              samtidigt som den är en positiv upplevelse för spelaren. Det är
              inte en beskrivning som passar på dagens svenska spelmarknad.
            </seg>
            <seg n="13658f4a">
              I denna fråga finns en stor enighet i riksdagen om att en förändring
              av spelmarknaden måste komma till stånd. Alliansens företrädare
              i kulturutskottet samt socialdemokrater och miljöpartister har
              enigt drivit detta under hela denna mandatperiod.
            </seg>
            <seg n="e020db80">
              Att Vänsterpartiet är för ett statligt monopol oavsett vad ett
              sådant leder till för individen och samhället är jag inte förvånad
              över. Sverigedemokraterna ändrade sig plötsligt förra året till
              fördel för monopolet. Till dem kan jag bara säga: Man kan uppenbarligen
              ha sett ljuset men ändå välja mörkret.
            </seg>
            <seg n="94fce9ba">
              Fördelarna är, som tidigare sagts, att alla är med på samma villkor
              där högsta prioritet är ansvarstagande och bättre kontroll. Finansdepartementet
              har nu för avsikt att komma med ett förslag om hur den svenska
              spelmarknaden skulle kunna se ut först 2016! Det är två hela år
              till med en marknad som egentligen är oreglerad sedan en längre
              tid.
            </seg>
            <seg n="df07e987">
              Nätet är en stor mörk skog med allehanda troll, brottslingar
              och hemskheter, och dit släpper vi våra barn varje dag utan att
              kolla vad de har för sig där. Där härjar en okontrollerad spelmarknad,
              stölder av upphovsrättsskyddade filmer, texter och musik. Där
              finns mobbning och barnpornografi i enorm omfattning.
            </seg>
            <seg n="069dbdcb">
              Vid ett besök hos kulturutskottet för en tid sedan sade finansmarknadsministern
              vid åtminstone två tillfällen något i stil med att det inte vore
              bra att släppa det fritt. Han syftade alltså på spelmarknaden.
            </seg>
            <seg n="367246db">
              Det känns som om vi befinner oss i två helt olika verkligheter.
              I vår värld är det nämligen redan fritt. Man har företrädare i
              riksdagen, där dessutom finansmarknadsministerns egna partivänner
              ingår, som är lika övertygade som jag och som otaliga gånger påpekar
              att något måste göras nu . Man har företrädare för Svenska Spel
              som säger att något måste göras nu. Man har företrädare för ATG
              som säger att något måste göras nu. Trots detta skjuter man upp
              det hela i ytterligare två år. Då undrar jag hur man får något
              gjort i några frågor alls.
            </seg>
            <seg n="ce72ff5e">
              I ärlighetens namn måste det påpekas att de statliga kasinon
              som finns är nöjda med status quo. Samtidigt finns kritik från
              Europakommissionen om hur vår spelmarknad ser ut i dag, sedan
              några år med hot om dryga viten. Hästnäringens företrädare ser
              det dessutom som problematiskt att man ska utreda deras situation
              i ett eget spår, vid sidan av spelmarknaden i övrigt. De vill
              ha samma villkor. Man bör dessutom inbegripa Näringsdepartementet
              och Landsbygdsdepartementet i detta arbete.
            </seg>
            <seg n="1c45b769">
              Jag personligen tycker att det är mycket olyckligt att vi inte
              har kommit längre med detta innan vi stänger riksdagen för denna
              mandatperiod i juni. Folkpartiet liberalerna är naturligtvis lojala
              med Alliansen och låter saker och ting ha sin gilla gång på Finansdepartementet.
            </seg>
          </u>
          <note n="e2f1030b">
            Jag yrkar bifall till utskottets förslag i betänkandet och avslag
            på samtliga motioner.
          </note>
          <note type="speaker" n="fe1a0ebf">
            Anf. 98 PETER JOHNSSON (S) replik:
          </note>
          <u who="Q5891935" xml:id="i-c3bab7e270eba0f4-1" n="646ec97c">
            <seg n="53510183">
              Herr talman! Den spelpolitiska debatten är ganska underbar i
              dag, eller hur? Vi har en situation där vi tycker att något måste
              göras. Nu har vi Anna Steele från Folkpartiet som går upp i talarstolen
              och anklagar regeringen ännu mer än vad jag själv gjorde i mitt
              anförande utifrån utgångspunkten att det inte händer någonting.
              Jag håller med; jag tycker inte heller att det händer någonting.
            </seg>
            <seg n="44fe00db">
              Jag vill bara påpeka något ytterligare. Det stora problem som
              vi har på den svenska spelmarknaden är nätspelandet. Man kan lägga
              till Jack Vegas-systemet, som vi måste titta över. Men för de
              övriga delarna fungerar det ganska bra. Jag tänker på de fysiska
              kasinona och på ombuden runt om i landet som hanterar själva spelandet.
              Rent generellt fungerar det bra. Jag tycker att vi ska ha kvar
              det. Jag tycker inte att man ska slänga ut barnet med badvattnet
              utan ha kvar det som fungerar och försöka förändra det som inte
              fungerar.
            </seg>
            <seg n="392e875d">
              Svenska Spel gör oerhört mycket i dag. De har starka krav på
              sig både från regeringen och långsiktigt från kommissionen om
              att man måste reglera när det gäller marknadsföring, se till att
              skapa fler inriktningar för spelberoende och liknande saker. Det
              tas nu fram ett spelkort som jag tror kommer att fungera ganska
              bra. Jag vill alltså inte klaga på Svenska Spels och ATG:s sätt
              att hantera frågan om spelmissbruk. Problemet är att vi har andra
              bolag som också gör ett arbete kring spelmissbruk, men vi har
              ingen kontroll över detta. Det är egentligen dit vi vill komma,
              och vi vill hitta förutsättningar för att det ska ske.
            </seg>
            <seg n="6c67e64e">
              Min fråga till Anna Steele och Folkpartiet blir: På vilket sätt
              har ni jobbat i regeringen för att det ska ske en förändring snabbare
              än i dag? På vilket sätt har ni påverkat Finansdepartementet utifrån
              att ni sitter i regeringen?
            </seg>
          </u>
          <note type="speaker" n="c8cbe5bd">
            Anf. 99 ANNA STEELE (FP) replik:
          </note>
          <u who="Q4980135" xml:id="i-dbfe7b9f95b211a3-15" n="15665af1">
            <seg n="7dc5650b">
              Herr talman! Vi har försökt påverka precis lika mycket som våra
              moderata, kristdemokratiska och centerpartistiska vänner i kulturutskottet,
              det vill säga så mycket vi bara har kunnat. Men det har varit
              svårt att nå fram.
            </seg>
            <seg n="342bd279">
              Jag kan förstå tanken om att man ska ta det varsamt, som Gustaf
              Hoffstedt mycket riktigt påpekade. Man tar det försiktigt, ser
              sig för och ser vad som kan hända. Man ska inte göra det för snabbt.
              Å andra sidan har jag åsikten att jag snart har varit här i fyra
              år, och läget var de facto likadant redan när mandatperioden startade.
              Det kommer alltså att ha gått sex år innan man lägger fram ett
              förslag, som kanske inte ens inbegriper en omreglering. Jag tycker
              att det känns rätt sorgligt.
            </seg>
          </u>
          <note type="speaker" n="0a551497">
            Anf. 100 PETER JOHNSSON (S) replik:
          </note>
          <u who="Q5891935" xml:id="i-c3bab7e270eba0f4-2" n="646ec97c">
            <seg n="be5e0fd2">
              Herr talman! Jag håller med om att det är sorgligt – utan tvekan.
              På något sätt känns det ändå som att det finns en bro till Rosenbad
              här på Riksgatan. Egentligen skulle man kunna säga att det är
              som med bockarna Bruse; det finns någon som sitter under bron
              och försöker bromsa utvecklingen utifrån regeringens politik kontra
              riksdagens politik. Jag ska inte lägga så stora värderingar i
              det, men jag tror att det finns ett problem där.
            </seg>
            <seg n="036e647f">
              De legaliserade spelbolagen gör i dag många bra saker. Jag var
              i förra veckan på Spels möte. Man har fått alla de bolag som finns
              på den legala marknaden att ingå i Spel. Spel är det etiska rådet
              för spel, där man nu till och med har Postkodlotteriet och idrottens
              spel med. Det är jättebra. De gör en massa bra saker.
            </seg>
            <seg n="20d6df61">
              Vi måste värna det som är bra och se till att skapa förutsättningar
              för att det som inte fungerar hittar former. Jag hoppas och önskar
              att Folkpartiet och övriga borgerliga partier i riksdagen jobbar
              för att hitta en lösning på detta. Problemet kommer att uppstå
              för dem som har spelproblem – inte för dem som tycker att spel
              är kul och kan klara hanteringen. Problemet gäller dem som har
              ett spelmissbruk. Man måste hitta lösningar på detta, och man
              kan inte vänta.
            </seg>
            <seg n="1e49f9d4">
              Som jag sade i mitt anförande tror jag att det finns en strategisk
              inriktning. Man tror att man kommer att förlora valet i september,
              och så för man över frågan till oss socialdemokrater för att vi
              ska försöka hitta en lösning. Jag tror att det är strategin. I
              annat fall tror jag att man hade kommit fram med någon form av
              proposition eller parlamentarisk utredning för att hitta en lösning
              på problemet.
            </seg>
          </u>
          <note type="speaker" n="97e3e905">
            Anf. 101 ANNA STEELE (FP) replik:
          </note>
          <u who="Q4980135" xml:id="i-dbfe7b9f95b211a3-16" n="15665af1">
            <seg n="89315d8d">
              Herr talman! Det skulle alltså ha varit en strategi som man har
              haft sedan 2010 – man tror att man ska förlora efter fyra år och
              därför fördröjer man det hela. Det kan jag inte riktigt hålla
              med om.
            </seg>
            <seg n="427730bc">
              Däremot är vi helt överens om att arbetet mot spelmissbruk och
              spelberoende är enormt viktigt. Det tror jag att jag har sagt
              varenda gång jag har varit här. Det är det som är problemet, och
              det är denna vilja som finns hos massor med nätaktörer. De vill
              vara med i detta och bidra till arbetet.
            </seg>
            <seg n="9ee8da39">
              Det handlar också om ombuden. Jag har talat med dem, och de förlorar
              otroligt mycket nu eftersom det är nätet som hela tiden tar över.
            </seg>
            <seg n="7c60c795">
              Det finns många baksidor. Men det goda med ett spel där man spelar
              för att man tycker att det är roligt och för att det är en njutbar
              aktivitet måste vi värna och skydda från det som kan bli baksidor.
            </seg>
          </u>
          <note type="speaker" n="8c3766d7">
            Anf. 102 AGNETA BÖRJESSON (MP) replik:
          </note>
          <u who="Q4941553" xml:id="i-784b65fad4757a54-3" n="c4b872db">
            <seg n="9a098708">
              Herr talman! Folkpartiet har under lång tid haft en stark profil
              när det gäller jämställdhetsarbetet. Partiet har jämställdhetsministerposten.
              Anna Steele är inte bara representant i kulturutskottet; hon är
              också ordförande för Liberala kvinnor. Liberala kvinnor brukar
              vara stolta jämställdhetsambassadörer.
            </seg>
            <seg n="f5bd8209">
              Jag är lite nyfiken. Jag undrar hur Anna Steele ser på Svenska
              Spels sponsorsatsningar, som i dag går till fem mansdominerade
              sporter. Håller Anna Steele med om att det är så våra statliga
              bolag bör marknadsföra sig? Eller ligger det någonting i vår reservation
              om att man borde ha en något mer modern inriktning på sin sponsorverksamhet?
            </seg>
          </u>
          <note type="speaker" n="759e1787">
            Anf. 103 ANNA STEELE (FP) replik:
          </note>
          <u who="Q4980135" xml:id="i-dbfe7b9f95b211a3-17" n="15665af1">
            <seg n="ef5e1b46">
              Herr talman! Det du tar upp är någonting som är rätt plågsamt
              om man verkligen vill värna jämställdhet. Jag tycker att i all
              verksamhet som handlar om pengar som ska komma in till olika aktiviteter
              ska det finnas något slags premisser för hur pengarna tas emot
              och vad man ska använda dem till. Det ska naturligtvis vara ett
              jämställdhetsarbete i topp förutom mångfald och så vidare.
            </seg>
          </u>
          <note type="speaker" n="88bb7e81">
            Anf. 104 AGNETA BÖRJESSON (MP) replik:
          </note>
          <u who="Q4941553" xml:id="i-784b65fad4757a54-4" n="c4b872db">
            <seg n="c39e2f54">
              Herr talman! Ska jag tolka det som att Anna Steele egentligen
              tycker att det borde finnas en plan för hur Svenska Spel ska jobba
              med sin sponsorverksamhet, men att man ska göra som regeringen
              gör och tillsätta en utredning för att se hur de gör i de andra
              nordiska länderna och kanske återkomma med ett förslag under nästa
              mandatperiod?
            </seg>
          </u>
          <note type="speaker" n="dc2fe543">
            Anf. 105 ANNA STEELE (FP) replik:
          </note>
          <u who="Q4980135" xml:id="i-dbfe7b9f95b211a3-18" n="15665af1">
            <seg n="6c0edccd">
              Herr talman! Eftersom jag har privilegiet att vara ordförande
              i Liberala kvinnor kan jag tala för den sidan, och där tycker
              jag att det är självklart att man inte ska behöva vänta på en
              utredning utan borde ta det på en gång.
            </seg>
            <seg n="c9367a02">
              Nu är jag inte bara ordförande i vår jämställdhetsorganisation
              utan också medlem i partiet, och jag får helt enkelt sälla mig
              till hur man ser på det gemensamt i Alliansen. Men jag tycker
              att det är en väldigt viktig fråga som du tar upp.
            </seg>
          </u>
          <note type="speaker" n="1cacff8e">
            Anf. 106 RICKARD NORDIN (C):
          </note>
          <u who="Q6015398" xml:id="i-743ed513cd10717c-0" n="30219a4c">
            <seg n="fc3370d5">
              Herr talman! Som många tidigare har påpekat är detta en ganska
              gammal debatt som vi kör en vända till. Det är i och för sig trevligt,
              eftersom jag tycker att spelpolitiken är intressant.
            </seg>
            <seg n="47b7a46b">
              Det som är det stora problemet i denna debatt, och kanske framför
              allt hur Lotteriinspektionen och andra offentliga myndigheter
              ser på det hela, är att man präglas av en gammaldags syn på dessa
              frågor.
            </seg>
            <seg n="88fd7828">
              Man har en gammaldags syn på vad spelande är och hur spelande
              bör vara. Där är vi ganska ense över partigränserna om att det
              behövs förändringar. Det behövs förändringar när vi ser att marknaden
              inte längre ser ut som den gjorde för 10, 15 och 20 år sedan,
              och där behöver vi gå mot ett licenssystem. Det licenssystemet
              ska ta vara på de intressen som finns både från spelare som spelar
              för nöjes skull – som är ett helt rimligt spelande i deras intresse
              och tankar – och från dem som har problem med sitt spelande. Vi
              behöver också ta hänsyn till de folkrörelser som har traditionen
              att bedriva lotterier och spel i Sverige. Vi behöver ta ett rejält
              nytt grepp om denna fråga.
            </seg>
            <seg n="b9611dd0">
              Man har också en gammaldags syn på vilka som egentligen är problemspelare.
              Sinnebilden är att det oftast är unga människor som med internet
              nu har fastnat i pokerspel och olika typer av vadslagning. De
              är en stor grupp, men det finns också en stor grupp äldre kvinnor
              som vi glömmer här. De spelar inte för så fruktansvärt mycket
              pengar, men de har små marginaler från början, vilket gör att
              det blir ett problemspelande. Dem får vi inte glömma när vi nu
              diskuterar och funderar på hur vi ska göra om systemen.
            </seg>
            <seg n="9bc934b1">
              Man har också en gammaldags syn på spelmissbruket som sådant.
              Det är självklart för mig att det ska in i socialtjänstlagen.
              Jag tycker inte att det är ett argument att det kommer att bli
              kostsamt. Det är möjligtvis ett problem i det hela att det är
              kostsamt. Men det är inte rimligt att behandla ett missbruk –
              som numera också är klassat som missbruk – på ett annorlunda sätt
              än andra missbruk, när det gäller alkohol, narkotika, tobak och
              så vidare. Det är klart att det ska in i socialtjänstlagen och
              att vi ska hantera det där.
            </seg>
            <seg n="75e8a968">
              Man kan tänka sig att dessa bolag förhoppningsvis kommer in i
              licenssystemet och kommer att betala skatt i Sverige. Vi har dessutom
              svenska spelbolag som är registrerade utomlands och bedriver en
              väldigt framgångsrik verksamhet. De skulle helst vilja komma tillbaka
              till Sverige – deras medarbetare är svenskar – få finnas i Sverige,
              betala skatt i Sverige och operera härifrån.
            </seg>
            <seg n="3877c802">
              Vi har också en väldigt gammaldags syn på LAN-spel, med lokala
              nätverk.
            </seg>
            <seg n="122df823">
              Lotteriinspektionen angav 2012: När automatspelen infördes var
              syftet att komma till rätta med de olämpliga ungdomsmiljöer som
              kunde uppkomma i spelhallar. Då menade man flipperhallar och arkadhallar.
              Det framhölls att spelhallar lätt kunde bli tillhåll för personer
              med sådana sociala problem att de utövade ett dåligt inflytande
              på ungdomarna. Det påpekades också att spelandet skapade ett penningbehov
              som kunde utlösa viss kriminalitet.
            </seg>
            <seg n="7b69d162">
              Nämnda förhållanden medför, enligt Lotteriinspektionen, att det
              alltjämt är rimligt att ställa krav på en verksamhet som i stor
              utsträckning lockar barn och ungdomar till sig.
            </seg>
            <seg n="a14c02d3">
              Jag tycker att det är ganska spännande. Hur tänker man om andra
              fritidssysselsättningar som barn och ungdomar har, som kostar
              pengar? Det kan också gälla detta med våld och sådana saker. Då
              finns det ganska många andra ungdomssysselsättningar som skulle
              innefattas i det här. Det skulle också kosta, med ansökningsavgifter
              och avgifter för tillsyn och kontroll.
            </seg>
            <seg n="9fad58bf">
              För att inte tala om hur problematiskt det blir: Vad är skillnaden
              mellan att ett företag gör det här och att man sitter hemma i
              soffan i sin bekantskapskrets och gör precis samma sak, och antagligen
              till och med spelar med dem som sitter på ett internetkafé?
            </seg>
            <seg n="1c40a7fd">
              För mig är det här inget annat än överförmynderi och att äldre
              människor har synpunkter på yngre människors fritidssysselsättningar
              på ett sätt som man inte alls bör ha.
            </seg>
            <seg n="046d8537">
              Därför är det bra att man nu har fått i uppgift att se över det
              här, men jag hoppas att vi kan få bort hela frågan som sådan –
              inte bara någon sorts tillståndsplikt eller att man behöver ansöka
              eller berätta att man gör det här. Det är bara ett totalt överförmynderi,
              som också skapar en onödig administration som vi inte behöver
              sysselsätta oss med.
            </seg>
            <seg n="01b28b76">
              Jag vill avsluta med att säga att jag har förhoppningar om att
              det ska gå undan. Det tar uppenbarligen tid, och det är tråkigt.
              Vi ser varje dag att spel hamnar mer och mer på internet. Det
              gör också att Svenska Spels, ATG:s, de andra lotteriernas och
              folkrörelsernas position undergrävs. Det är en situation som ingen
              av oss här är nöjd med.
            </seg>
            <seg n="18d20e7f">
              Därför hoppas jag att vi så snart som möjligt kan få en ny reglering,
              som tar nya hänsyn och har en ny syn på hela spelfrågan.
            </seg>
          </u>
          <note type="speaker" n="923d7eff">
            Anf. 107 PETER JOHNSSON (S) replik:
          </note>
          <u who="Q5891935" xml:id="i-c3bab7e270eba0f4-3" n="646ec97c">
            <seg n="17ff2c69">
              Herr talman! Jag ska inte säga samma sak som jag sade när jag
              mötte Anna Steele i debatten här, men jag skulle vilja ställa
              en fråga till Rickard Nordin.
            </seg>
            <seg n="cf39e5e9">
              Landsbygdspolitik säger ni från Centern att ni värnar väldigt
              mycket om. Hur kan det komma sig att det var precis på snöret
              som ATG fick ett avtal som regeringen tecknade? Varför tog det
              så lång tid? Det har tagit ett år.
            </seg>
            <seg n="793720a2">
              Hästnäringen är en landsbygdsfråga som omfattar väldigt många
              människor som bor på landsbygden och skapar jobb. Nu fick man
              ett avtal som man för tillfället är nöjd med, men man är inte
              helt nöjd eftersom man tycker att skattesatsen när det gäller
              ATG är för hög i förhållande till andra spelbolag. Det blev 3
              miljoner, som man fick ta från den stiftelse som finns. Min uppfattning
              är att regeringen kommer att tillskjuta de 3 miljonerna till stiftelsen
              för att bedriva verksamheten.
            </seg>
            <seg n="16d84ef2">
              Varför tog det så lång tid, Rickard? Och vad händer 2015? I och
              för sig, som jag sade förut, kanske det är så att ni förväntar
              er att vi vinner nästa val och det då blir vår fråga. Då är jag
              övertygad om att vi måste hitta en långsiktig lösning för hästnäringens
              fortsatta överlevnad. ATG är ju navet när det gäller intäkterna
              för hästnäringen rent generellt. Kan du svara varför det tog så
              lång tid innan avtalet tecknades?
            </seg>
          </u>
          <note type="speaker" n="7be8f39f">
            Anf. 108 RICKARD NORDIN (C) replik:
          </note>
          <u who="Q6015398" xml:id="i-743ed513cd10717c-1" n="30219a4c">
            <seg n="dab86259">
              Herr talman! Peter Johnsson säger själv att man på ATG är nöjd
              – det blev ett bra avtal. Det är klart att det säkert kunde ha
              skett mycket snabbare. Men huvudsaken är att vi faktiskt har ett
              avtal på plats som man är nöjd med och ser fram emot att få använda.
            </seg>
            <seg n="a0cb218a">
              Vi får väl se vad som händer efter valet. Men jag kan försäkra
              Peter Johnsson att vi inte på något sätt har gett upp kampen om
              regeringsmakten utan tänker göra vad som står i vår makt för att
              få fortsätta att regera efter valet 2014.
            </seg>
          </u>
          <note type="speaker" n="e7848732">
            Anf. 109 PETER JOHNSSON (S) replik:
          </note>
          <u who="Q5891935" xml:id="i-c3bab7e270eba0f4-4" n="646ec97c">
            <seg n="b2b43e11">
              Herr talman! Jag sitter inte med i regeringen, så jag vet inte
              hur det gick till i förhandlingarna. Men jag tror att den stora
              fråga som gjorde att man fick ett avtal var kravet på att alla
              travbanor i landet skulle finnas kvar. Det tycker jag är bra.
            </seg>
            <seg n="9202715c">
              Problemet för ATG och hästnäringen är att man måste ha en långsiktig
              finansiering för travbanornas överlevnad. Då krävs det ett långsiktigt
              tänkande. Man kan inte ha ettårstänkande i det här läget, och
              det är det som är problemet för hela hästnäringen. Så jag tror
              att det var det kravet som gjorde det möjligt att teckna avtal.
              Jag kan tänka mig att Eskil Erlandsson fick igenom att landsbygdsbanorna
              skulle överleva, och på det sättet fick man till slut ett avtal.
            </seg>
            <seg n="0f25dfbd">
              Det stora problemet är en långsiktig strategi och att skapa förutsättningar
              för att ATG och hästnäringen ska kunna utvecklas för landsbygdens
              väl. Jag hade hoppats att Centern hade drivit en långsiktigare
              inriktning för landsbygdens överlevnad när det gäller hästnäringen.
            </seg>
          </u>
          <note type="speaker" n="66298b01">
            Anf. 110 RICKARD NORDIN (C) replik:
          </note>
          <u who="Q6015398" xml:id="i-5a6814b9b7738977-0" n="30219a4c" next="i-0d82f85511b68a8b-0">
            <seg n="99236aaa">
              Herr talman! Det är trevligt att Peter Johnsson ger kredit till
              Eskil Erlandsson i den här frågan. Jag sitter inte heller i regeringen
              utan i riksdagen och har därför inte riktigt insyn i hur förhandlingarna
              gick, men det är mycket möjligt att det var Centerpartiet som
              drev på. Det låter jag vara osagt.
            </seg>
            <seg n="410963ac">
              Jag håller med om att det behövs ett långsiktigt tänkande, och
              det är där licenssystemet kommer in. Även ATG måste få förutsättningar
              att vara med och konkurrera på samma villkor som andra bolag,
              som i viss mån kannibaliserar på svensk travsport och inte bidrar
              på samma sätt.
            </seg>
            <seg n="64aeb86c">
              Vi ska komma ihåg att det i andra länder också finns travsport,
              även om man där har ett annorlunda reglerat system. Där hjälper
              andra spelbolag till att finansiera travsporten, galoppsporten
              och den hästnäring som finns. Det är ett möjligt framtidsscenario.
              Det vi hoppas på med ett licenssystem är att vi får in andra aktörer
              som kan vara med och hjälpa till vad gäller de stadsnära travbanor
              som vi har men även de som finns på landsbygden. Det är klart
              att vi i Centerpartiet värnar landsbygden lite extra. Det ska
              finnas möjligheter till hästnäring och andra typer av näringar
              där.
            </seg>
          </u>
          <note n="4f53c8a2">
            Ajournering
          </note>
          <note n="f7c47a56">
            Kammaren beslutade kl. 15.50 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q6015398" xml:id="i-0d82f85511b68a8b-0" n="30219a4c" prev="i-5a6814b9b7738977-0">
            <seg n="53705474">
              Återupptagna förhandlingar
            </seg>
          </u>
          <note n="ee8d394f">
            Förhandlingarna återupptogs kl. 16.00.
          </note>
          <note n="9b2431d6">
            14 § Beslut om ärenden som slutdebatterats den 29 januari
          </note>
          <note n="77f4999a">
            Punkt 1
          </note>
          <note n="1b1e8581">
            Punkt 3
          </note>
          <note n="edd99470">
            Övriga punkter
          </note>
          <note n="72b78205">
            15 § Beslut om ärenden som slutdebatterats vid dagens sammanträde
          </note>
          <note n="77f4999a">
            Punkt 1
          </note>
          <note n="b3fbede7">
            Punkt 2
          </note>
          <note n="8df03bcd">
            Punkt 5
          </note>
          <note n="100bed5f">
            Punkt 7
          </note>
          <note n="20cb4ed1">
            Punkt 8
          </note>
          <note n="00d2994a">
            Punkt 9
          </note>
          <note n="edd99470">
            Övriga punkter
          </note>
          <note n="fc67763b">
            16 § (forts. från 13 §) Spelfrågor (forts. KrU6)
          </note>
          <note type="speaker" n="6536011a">
            Anf. 111 TORBJÖRN BJÖRLUND (V):
          </note>
          <u who="Q5578151" xml:id="i-7f1c8463191d493c-0" n="1bc248cb">
            <seg n="9b9b6891">
              Herr talman! Det var någon som sade: Nu står vi här igen. Det
              är bara att instämma. Vi har haft den här debatten ett antal gånger
              förut, och väldigt lite har förändrats.
            </seg>
            <seg n="22d4b2ed">
              Vänsterpartiet har i det här betänkandet ett särskilt yttrande,
              där vi återigen slår fast vår linje när det gäller spelpolitiken.
              Det är få saker som har förändrats på så vis att vi skulle kunna
              ändra vår syn. Ändå känns det lite konstigt att stå och yrka bifall
              till förslaget i betänkandet i dess helhet. Det brukar vi inte
              alltid göra i Vänsterpartiet. Men i det här fallet har vi faktiskt
              tagit ställning för att betänkandet i dess helhet är det vi står
              för. Vi har synpunkter på olika saker, men vi yrkar bifall till
              förslaget i betänkandet.
            </seg>
            <seg n="0c5d7648">
              Spelpolitiken är på ett sätt hela tiden satt under lupp. Det
              händer saker. Men det finns ingenting som på något sätt har revolutionerat
              vår syn på hur spelpolitiken ska se ut. Vi är fortfarande väldigt
              tveksamma till en omreglering till licenser. Vi tror inte att
              det ger en bättre spelmarknad. Vi är för en reglering där man
              mer ser till hur man reglerar spelmissbruk och rättar till de
              sakerna, till exempel genom att göra som man har gjort i Norge.
              Några var inne på att det här håller på att förändras. Man har
              bytt regering i Norge, och det kan vara så att synen förändras
              av den anledningen också.
            </seg>
            <seg n="063c232e">
              Vi intar i betänkandet en inställning som jag tycker fortfarande
              är gångbar, nämligen att vi måste vänta in ett antal saker för
              att se vad vi egentligen ska göra och göra det på rätt sätt. Vi
              tror att det är en bättre väg att gå att reglera spelmarknaden
              på så sätt att vi inte släpper in marknadskrafter som har maximal
              vinst som drivkraft. Det tror vi är sämre.
            </seg>
            <seg n="e7142eb9">
              Dessutom finns problemet med licensförfarandet att även om vi
              inför licenser finns det andra aktörer utanför som vill in. Det
              kan påverka hela spelmarknaden. Kärnan är nu hur vi ska licensiera
              internetspelet och släppa in aktörer där. Man vill visa en bild
              av att det har blivit så mycket större skatteintäkter. Men erfarenheten
              visar att privata bolag gör vad de kan för att komma undan skatt.
              De vill ha maximal vinst. De bolag som finns på den här marknaden
              är definitivt vinstjagande bolag. De vill inte dela med sig av
              pengarna annat än till ägarna. Det är ett dilemma som man ska
              ta hänsyn till.
            </seg>
            <seg n="30e9814f">
              Vi har tittat mer på den modell som finns i Norge. Vi vet inte
              exakt hur det ser ut, och den modellen är kanske inte fulländad,
              men att på något sätt reglera nätspelet genom att begränsa tillgången
              tror vi är ett bättre sätt än att släppa det fritt. Jag tror inte
              att licensförfarandet skulle vara en lösning heller. Man bör hellre
              titta på en begränsning. Någon jämförde med Systembolaget. Genom
              Systembolaget har vi begränsat den illegala sprittillverkningen
              och tillgången till sprit. Jag tror att det går att göra en jämförelse,
              även om det haltar lite grann.
            </seg>
            <seg n="fc30720b">
              Något som är lite anmärkningsvärt, men kanske också lite glädjande,
              för oss i alla fall, är att det är en väldigt stor splittring
              på den borgerliga sidan. Vi har en minister som säger: Så här
              gör vi! Sedan finns det ett antal personer som företräder en annan
              linje och säger: Nej, vi gör så här! Detta visar också hur komplex
              frågan är. Vi har varit inne på det. Jag tror att processen kommer
              att ta sin tid. Det dröjer kanske ett par år till innan vi får
              en reglering som är byggd på erfarenhet och på svenska förhållanden.
            </seg>
            <seg n="2bf2525e">
              När det gäller jämförelsen med andra länder vill jag också påpeka
              att grunden till spelmarknaden, i alla fall i Sverige, är idrottsrörelsen
              och idrottsverksamhet på olika sätt. Tipstjänst bildades 1934
              utifrån ett försök att reglera spel på idrott, framför allt, vilket
              har gjort att vi har följt med och fått en kultur.
            </seg>
            <seg n="4d0906bb">
              Vi vet att kopplingen till idrotten i Sverige är rätt stark.
              Den svenska idrottsrörelsen ser inte ut på samma sätt som den
              gör i till exempel Danmark. En viktig faktor att också ta hänsyn
              till är hur kopplingen till idrotten ser ut, och vad vi gör för
              att bäst värna idrotten. En av våra absolut viktigaste ståndpunkter
              är att man ser till att vi har en svensk idrottsrörelse som på
              flera olika sätt gynnas av det spel som pågår.
            </seg>
            <seg n="5a1a67d6">
              I betänkandet har man varit inne på olika saker. Det handlar
              både om stödet till idrotten men också om sponsringen och om hur
              den kan gynna idrotten på bästa sätt. Jag tror att det passar
              bäst om man på något sätt har kvar en reglerad marknad med fokusering
              på kopplingen till idrotten, vilket vi tycker är bra.
            </seg>
            <seg n="aea8714b">
              Om man tittar på hur det ser ut i andra länder är det lätt att
              förivra sig. Man ska vara försiktig med att dra slutsatser innan
              man verkligen vet. Vi bör titta på hur det ser ut i Danmark, Norge
              och Finland, kanske även i Europa för att se vart vi ska ta vägen.
              Ett dilemma är EU:s reglering eller klåfingrighet när det gäller
              de här bitarna. Vi tycker att Sverige självt ska avgöra. Finansmarknadsministern
              har också varit tydlig med att vi vill bestämma själva. Det tycker
              jag är bra, och jag högaktar det.
            </seg>
            <seg n="08d36c69">
              Det finns även en fara i om vi inte gör detta på rätt sätt. Gustaf
              Hoffstedt var inne på att vi ska ta ett beslut – vi har egentligen
              bara ett tillfälle för att göra detta på ett bra sätt – och då
              är det rätt att vänta in resultatet för att se vad som händer
              och vad man tar med sig för erfarenheter.
            </seg>
            <seg n="6a60328d">
              Vi kommer troligen att hamna i en situation där vi gör en reglering
              som inte är riktigt likadan som i dag, men jag tror inte att vi
              kommer att införa licenser eftersom det kommer att visa sig att
              det är fel väg att gå. Det här påverkas av hur utvecklingen blir
              i andra delar av spelmarknaden i de nordiska länderna. Vi tror
              att det finns en risk för att de mest aggressiva bolagen, som
              också har en aggressiv marknadsföring, är ute efter att bredda
              spelandet, inte bara på internet. De vill åt andra marknader,
              även den fysiska marknaden. Den utvecklingen måste hindras redan
              nu.
            </seg>
            <seg n="f5ea0c8b">
              Jag tycker att några av reservationerna har en kärna av något
              slags uppriktig oro. Man ska ha respekt för både marknadsföring
              av spel och jämställdhetspolicy. Problemet är att vi inte gärna
              kan lägga in en reglering i lag om att jämställdhetspolicyn på
              Svenska Spel ska vara lagreglerad på något sätt. Vi ska nog prova
              andra vägar innan vi går in på det. Man ska också sätta press
              på svensk idrott att jobba med jämställdhet på alla plan, även
              när det gäller sponsring. Men jag tror inte att den här vägen
              är framkomlig just nu. Vi tjänar på att ha lite is i magen ett
              tag till även där.
            </seg>
            <seg n="a5de26a3">
              Den väg vi har valt i dag och väntan på att hitta rätt läge är
              bra. Men jag tror också att Vänsterpartiets linje kommer att vinna.
              Vi kommer att upptäcka att den reglering, om man ska kalla det
              för monopolsituation, som vi har i dag tjänar svensk idrott bäst.
              Det tjänar också folkhälsan bättre att förhindra spelmissbruk
              och att ta hand om missbruk, vilket också förekommer i dag.
            </seg>
          </u>
          <note type="speaker" n="199076b8">
            Anf. 112 AGNETA BÖRJESSON (MP) replik:
          </note>
          <u who="Q4941553" xml:id="i-784b65fad4757a54-5" n="c4b872db">
            <seg n="18fb063c">
              Herr talman! Torbjörn Björlund är den som försvarar regeringens
              politik här i kammaren, och vi ser något helt annat från allianspartierna
              här inne.
            </seg>
            <seg n="dcdf2d05">
              Jag hade egentligen tänkt fråga om jämställdhetspolicyn som Torbjörn
              Björlund kommenterade i slutet och som vi föreslår i reservation
              nr 3. Vänsterpartiet har, precis som Folkpartiet, ganska hög svansföring
              när det gäller att stå upp för att vara ett feministiskt parti.
              De har en tradition av att göra mycket bra saker när det gäller
              det.
            </seg>
            <seg n="60fc5dd8">
              Vi föreslår inte att man ska lagreglera, men vi föreslår att
              Svenska Spel ska få i uppdrag att ta fram en policy för sin sponsorverksamhet
              sett ur ett jämställdhetsperspektiv och därmed följa de regeringsintentioner
              som redan finns.
            </seg>
            <seg n="d0b34aa9">
              Tycker Torbjörn Björlund att den bästa sponsoridén som vårt statliga
              bolag håller på med är att fem manligt dominerade idrottsorganisationer
              ska få ta del av de 200 miljoner som Svenska Spel sponsrar med?
            </seg>
          </u>
          <note type="speaker" n="3d42e3f3">
            Anf. 113 TORBJÖRN BJÖRLUND (V) replik:
          </note>
          <u who="Q5578151" xml:id="i-7f1c8463191d493c-1" n="1bc248cb">
            <seg n="8ebe4cb3">
              Herr talman! Jag håller inte med om att vi försvarar regeringens
              politik, däremot försvarar vi tålamodet att vänta. Vi vet inte
              vad den regering som kommer efter valet kommer att besluta. Det
              kommer att bli en ny regering, och den regeringen får ta ställning
              till det. Hur den regeringen ser ut kommer vi att få se, men jag
              är nästan övertygad om att det inte är den här regeringen.
            </seg>
            <seg n="38078759">
              När det gäller jämställdhet är jag övertygad om att vi måste
              sätta press på alla delar av idrottsrörelsen att jobba med jämställdhet.
              Men att detta skulle vara avgörande för hur jämställdheten påverkas
              inom idrotten på något sätt tror inte jag. Man ska vara kritisk
              mot hur de sponsrar och om de är ojämställda, men detta handlar
              också om hur man lyfter upp svensk idrott i sig.
            </seg>
            <seg n="cfafa0d8">
              Om fem manligt dominerade idrotter får mest pengar ska man kanske
              pressa på för att lika mycket pengar ges till den kvinnliga delen
              av de fem idrotterna. Det tycker jag dock inte att vi kan besluta
              om i riksdagen. Inställningen är sympatisk, men vi har inte tillräckligt
              mycket på fötterna för att bifalla den motionen.
            </seg>
            <seg n="0757eb12">
              I fråga om idrott och idrottspolitik i sig, för det påverkas
              av detta, kan jag däremot tycka att man definitivt kan jobba med
              jämställdhet på ett annat sätt. Det som hände med bilen till Anders
              Svensson på Fotbollsgalan är definitivt är ett stort övertramp.
              Men det är också idrottsrörelsen i stort som ska ta ansvar för
              det.
            </seg>
            <seg n="ff07dd29">
              Det är sympatiskt, men det går inte att göra på det här sättet.
              Däremot kan vi hitta vägar för att påverka detta när det gäller
              idrottspolitiska frågor.
            </seg>
            <seg n="688d3a88">
              Om Svenska Spel sedan ska ställas till svars för hur de sponsrar
              är kanske en lite större fråga än att vi ska ta det här i riksdagen.
            </seg>
          </u>
          <note type="speaker" n="e185b641">
            Anf. 114 AGNETA BÖRJESSON (MP) replik:
          </note>
          <u who="Q4941553" xml:id="i-784b65fad4757a54-6" n="c4b872db">
            <seg n="7cfffe49">
              Herr talman! Jag tror att alla, här i kammaren och på alla möjliga
              olika håll, sätter press på idrottsrörelsen. Men jag tror också
              att vi är väl medvetna om att pengar styr oerhört mycket när det
              gäller jämställdhet. När hockeykillarna får de bästa tiderna i
              ishallen och konståkningstjejerna får de sämsta tiderna är det
              upprörande. När Hockeyförbundet får mer pengar än organisationer
              med fler tjejer är det också upprörande.
            </seg>
            <seg n="6a091434">
              Här borde verkligen de statliga bolagen gå före. Det står redan
              inskrivet att ge dem ett sådant uppdrag. Det är helt i linje med
              allt som tidigare regeringar och nuvarande regering tycker.
            </seg>
            <seg n="d1821c4c">
              Detta är verkligen inte en orimlig fråga.
            </seg>
          </u>
          <note type="speaker" n="a0fba46d">
            Anf. 115 TORBJÖRN BJÖRLUND (V) replik:
          </note>
          <u who="Q5578151" xml:id="i-7f1c8463191d493c-2" n="1bc248cb">
            <seg n="bfa6fa63">
              Herr talman! Jag tycker också att det är sympatiskt och att man
              ska göra det. Problemet är att idrottsrörelsen behöver göra det
              inifrån.
            </seg>
            <seg n="371aa3b1">
              Förslaget innebär att om man lägger pengar på Fotbollförbundet
              ska de pressas att lägga nästan lika mycket pengar på tjejerna
              som på killarna eftersom det är då vi får resultat. Att på något
              sätt detaljreglera att man ska lägga lika mycket pengar på damfotboll
              som på herrfotboll och inte låta idrotten själv ta det beslutet
              kan vara fel väg att gå.
            </seg>
            <seg n="d43e2efd">
              Vi skulle kunna kräva i lag att det ska vara precis lika, men
              jag tror inte att det är rätt väg att gå. Vi når inte resultat
              på grund av det. Det måste vara helt andra drivkrafter för att
              det ska fungera. Man måste ha respekt för idrottens självbestämmande
              när det gäller att jobba med jämställdhet samtidigt som man pressar
              dem att göra det.
            </seg>
            <seg n="3854375c">
              Om sponsorpengarna från Svenska Spel används på fel sätt av Fotbollförbundet
              ska man säga det. Att Svenska Spel på något sätt ska ta ansvar
              för hur fotbollen fördelar pengarna är dock lite tvivelaktigt,
              om man säger så.
            </seg>
            <seg n="f2ab632d">
              Det är svårt att ta ställning rakt av för en sådan sak. Men,
              som sagt, jag tycker att det finns en kärna av rätt tänkande.
              Det är svårt att ta ställning i det här läget. Det måste vara
              idrottsrörelsen själv som fattar det beslutet.
            </seg>
          </u>
          <note type="speaker" n="c4efebbe">
            Anf. 116 GUSTAF HOFFSTEDT (M) replik:
          </note>
          <u who="Q5809040" xml:id="i-3d01e54602b93e64-3" n="57ca1034">
            <seg n="3d6f42ed">
              Herr talman! Det är ju flera representanter här från den rödgröna
              sidan som har talat om en splittrad allians och en splittrad borgerlighet.
              Jag vill bara påminna om att vi har hört rödgröna representanter
              från Socialdemokraterna och Miljöpartiet påpeka att vi inte kan
              vänta längre. Det har sett ut som gamla affischer från Socialdemokraterna
              om att man inte kan vänta. Samtidigt kan vi här höra Torbjörn
              Björlund sjunga långsamhetens lov. Ju segare och långsammare det
              här går, desto bättre, det är budskapet från Vänsterpartiet. Där
              kan man verkligen tala om splittring.
            </seg>
            <seg n="47482845">
              Då vill jag påpeka för Torbjörn Björlund att i ett avseende bör
              ni inte vänta, och det gäller att titta på Norge, om ni pläderar
              för monopolmodellen. Precis som jag sade i mitt huvudanförande
              är man i Norge på väg att överge den modellen, för den fungerar
              uselt. I Norge finns det en mycket hög andel av spel på den illegala
              marknaden.
            </seg>
            <seg n="05e0c69b">
              Torbjörn Björlund frågar sig: Om man inför ett licenssystem,
              kommer det då ändå inte att finnas skumraskföretag? Är detta någonting
              som en licens verkligen löser? Jag visade just att Danmark har
              en kanalisering på drygt 95 procent. Den svenska kanaliseringen,
              alltså spel på legala sajter, uppgår till 50 procent, och den
              siffran är sjunkande. Hur ser Torbjörn Björlund på det faktum
              att illegala spel förekommer i länder med monopol, men att det
              just inte förekommer i länder med licenser?
            </seg>
          </u>
          <note type="speaker" n="154179a0">
            Anf. 117 TORBJÖRN BJÖRLUND (V) replik:
          </note>
          <u who="Q5578151" xml:id="i-7f1c8463191d493c-3" n="1bc248cb">
            <seg n="d70abc46">
              Herr talman! Först när det gäller långsamhetens lov: Jo, jag
              kan tycka att vi bör ha tålamod i politiken. Gustaf Hoffstedt
              försvarade regeringens politik och sade att det är bra att och
              vänta in lite. Samtidigt vill han driva på för att införa ett
              licensförfarande. Det är väldigt motsägelsefullt. Det blir lite
              schizofrent i fråga om regeringens politik och de borgerliga partiernas
              riksdagspolitik.
            </seg>
            <seg n="fcaa3d80">
              Men när det gäller monopolsituationen och illegalt spel: Vi vet
              inte riktigt än vart det tar vägen. Jag menar att illegalt spel
              kanske inte ska motverkas genom att man släpper in dessa aktörer.
              Det är ungefär som att man släpper in hembrännare på en marknad,
              för då blir de legala.
            </seg>
            <seg n="86531716">
              Jag tror att det finns andra mekanismer som måste till. Det är
              därför som regleringen och monopolsituationen måste hitta sin
              väg. Illegalt spel kommer att förekomma i alla fall. Frågan är
              bara hur stor den marknaden är. Ökar den måste man motverka det,
              men jag tror inte att det är licenssystemet som kan göra det.
            </seg>
            <seg n="85fd02b0">
              Om vi har 5, 15, 25 legala bolag kommer det ändå att finnas 5,
              15, 25 bolag som är illegala. Detta är dilemmat med internetspelen.
              Vad gör vi om det blir 50 licensierade bolag och 50 bolag som
              är utanför systemet? Hur motverkar vi det? Hur ser den utvecklingen
              ut?
            </seg>
            <seg n="bb97ff82">
              Detta är dilemmat med licenser. Om man kunde garantera att det
              blir en ren marknad enbart med licenser skulle också jag säga
              ja. Men det finns inte. Det är därför som man måste tänka till.
              Genom att ha monopol för att reglera marknaden kan vi tillgodose
              idrottsrörelsen och spelmissbrukares behov av hjälp. Jag tror
              inte att det går att göra på samma sätt med ett licensförfarande.
              Det är i alla fall vår utgångspunkt.
            </seg>
          </u>
          <note type="speaker" n="8936fe3b">
            Anf. 118 GUSTAF HOFFSTEDT (M) replik:
          </note>
          <u who="Q5809040" xml:id="i-3d01e54602b93e64-4" n="57ca1034">
            <seg n="92d0bf3d">
              Herr talman! Det är i och för sig riktigt att varken jag eller
              någon annan kan skapa ett 100-procentigt system där det råder
              vattentäta skott mellan den legala verksamheten och den illegala
              verksamheten. Men det är väl en himmelsvid skillnad om kanaliseringen
              – det lagliga spelandet – är drygt 95 procent som i Danmark medan
              den i Norge och Sverige är 50 procent, alltså hälften av spelandet
              är illegalt. Det är ju därför som allianspartierna, och glädjande
              nog också Socialdemokraterna och Miljöpartiet, gärna vill se en
              övergång till licenser. Vi vill släppa in de sjysta privata bolagen,
              beskatta dem och se till att de uppfyller alla våra krav för att
              bekämpa spelmissbruk och att hålla de osjysta bolagen utanför.
              I dag är det bara ett sammelsurium.
            </seg>
            <seg n="9e49af3d">
              Avslutningsvis vill jag fråga Torbjörn Björlund vilka metoder
              som han vill använda sig av för att upprätthålla det monopol som
              Torbjörn Björlund uppenbarligen vill att vi ska ha kvar. Jag antar
              att han inte är nöjd med den dåliga kanaliseringen som vi har
              i Sverige. Vilka metoder vill Torbjörn Björlund använda för att
              få en högre kanalisering vid ett monopol? Jag tror i och för sig
              inte på det, men det vore ändå intressant att höra om Torbjörn
              Björlund vill reglera friheten på internet eller om han vill införa
              reklamförbud i strid med EU-rätten. Eller finns det andra förslag
              från Torbjörn Björlund?
            </seg>
          </u>
          <note type="speaker" n="e80baeac">
            Anf. 119 TORBJÖRN BJÖRLUND (V) replik:
          </note>
          <u who="Q5578151" xml:id="i-7f1c8463191d493c-4" n="1bc248cb">
            <seg n="eb8af32c">
              Herr talman! Dilemmat är att om man inför ett licensförfarande,
              då gör man före detta illegala bolag legala. Man flyttar dem från
              den ena sidan gränsen till den andra. Ett bolag blir legalt därför
              att det har fått licens. Hur det påverkar övriga spelmarknaden
              har vi inte sett än. I Danmark är det 95 procent legala bolag
              medan det är 50 procent i Sverige. Det är för att man har gjort
              bolagen legala. Det är det här som är dilemmat: Var är den illegala
              delen? Dessutom kan man få en ännu större illegal marknad. Införs
              det licenser är det fler som vill in på marknaden. Vad gör vi
              med bolag som är illegala? Vad tänker Gustaf Hoffstedt göra åt
              de illegala bolagen, de bolag som inte är licensierade?
            </seg>
            <seg n="edd783e0">
              Det handlar också om metoder för att hindra detta med teknik.
              När det gäller internet handlar det om teknik. Man har provat
              vissa saker. Gustaf Hoffstedt hävdar att det inte alls fungerar
              i Norge. Jag vill se det innan jag är tvärsäker.
            </seg>
            <seg n="2f10bb7a">
              Det finns också andra saker som man kan göra tekniskt. Man kan
              blockera vissa saker. Det är intressant att titta närmare på.
              Om det sedan fungerar, är bra eller dåligt får man titta på det
              i förlängningen.
            </seg>
            <seg n="6c6253b6">
              Vi måste titta på tekniska lösningar på en reglerad marknad.
              Någon var tidigare inne på internets problematik. Oavsett vad
              det är kan det vara svårt att blockera vissa sajter, oavsett om
              det rör sig om pedofili eller annat. Det finns alltså alltid en
              jakt på att hitta tekniska lösningar som gör att man får en bättre
              kontroll över det oreglerade spelandet som finns.
            </seg>
            <seg n="febc8ced">
              Norge som har genomfört detta har erfarenheter som vi kan dra
              nytta av. Antingen gör vi som Norge, eller också gör vi inte det.
              Vi får se hur det ser ut. Men det går inte att hitta någonting
              i dag. Det är därför som långsamhetens lov är rätt bra. Vi får
              vänta och se.
            </seg>
          </u>
          <note type="speaker" n="e324ef3d">
            Anf. 120 LARS-AXEL NORDELL (KD):
          </note>
          <u who="Q6014428" xml:id="i-9119b04c7ae38088-0" n="52176394">
            <seg n="9db08ed4">
              Herr talman! Ungefär 2 procent av befolkningen i vårt land har
              ett spelberoende, och ytterligare ungefär 5 procent ligger i riskzonen
              för att utveckla ett sådant. Totalt bör det alltså röra sig om
              någonstans mellan 200 000 och 600 000 personer som redan har utvecklat
              eller som är på väg att utveckla ett spelberoende.
            </seg>
            <seg n="2056ad32">
              För de allra flesta är spel en underhållningsform som innebär
              både spänning och nöje. Men det finns samtidigt risker med spel.
              Som politiskt förtroendevalda har vi naturligtvis ett ansvar för
              att göra regelverket kring spelfrågor så bra som möjligt, och
              jag tror att vi alla är besjälade av det. Vi kan vara överens
              om att risken för att människor hamnar i spelberoende eller missbruk
              ska minimeras, och för dem som drabbas måste det finnas möjligheter
              att få hjälp att ta sig ur sitt beroende. Därför är det överordnade
              målet för Kristdemokraternas spelpolitik en sund och säker spelmarknad,
              där sociala skyddsintressen och efterfrågan på spel tillgodoses
              under kontrollerade former.
            </seg>
            <seg n="c91bd04a">
              En kraftigt växande andel av spelandet sker i dag utanför den
              reglerade marknaden, vilket vi har hört alla vittna om i dag.
              Det ställer nya krav på att uppnå en säker och sund spelmarknad.
              Problemet växer i takt med att allt fler typer av beroendeframkallande
              spelformer etablerar sig. Inte minst spelandet via nätet har vuxit
              kraftigt på senare år. Det här är helt nya utmaningar som kommit
              sedan internet etablerades och blev användarvänligt i början av
              90-talet. Innan dess var det här inte ett problem, i alla fall
              inte på nätet.
            </seg>
            <seg n="d4e19a4a">
              Allt fler börjar förstå att spelmissbruk kan jämställas med andra
              typer av beroenden och i många avseenden liknar exempelvis alkoholmissbruk.
              Det leder till samma tvångsmässiga beteenden där allt annat i
              vardagen ställs åt sidan för att tillfredsställa beroendet. Sidoeffekter
              som kriminalitet och skuldsättningar är andra typer av problem
              som ofta följer i spelmissbrukets spår.
            </seg>
            <seg n="51b5a238">
              Herr talman! Trots detta behandlas ändå inte spelmissbruk på
              samma sätt som annat missbruk från det offentligas sida i dag.
              Vård och behandling är ojämnt fördelade över landet. En uppgift
              som jag har är att endast 30 av landets 290 kommuner i dag kan
              erbjuda specialiserad spelberoendebehandling. De flesta resurserna
              finns i storstäderna.
            </seg>
            <seg n="cb5e1fa2">
              Socialtjänstlagen är inte tydlig när det gäller ansvarstagande
              för spelmissbruk. Det är något som behöver ändras. Utgångspunkten
              bör vara att vårdinsatser för spelberoende jämställs med annat
              missbruk och inkluderas i socialtjänstlagen.
            </seg>
            <seg n="d944decf">
              Vi kan också notera att civilsamhället gått in och tagit ett
              stort ansvar i dessa frågor. Organisationer som exempelvis Surfa
              Lugnt adresserar bland annat digitalt spelmissbruk och har på
              ett imponerande sätt samlat många aktörer och nått ut brett i
              samhället. Vi har också sett hur olika former av missbruksvård
              som riktar sig till just spelmissbrukare har startats på helt
              ideell basis och utan initiativ från det offentliga.
            </seg>
            <seg n="a787a1ec">
              Herr talman! Från Kristdemokraternas sida hade vi gärna sett
              att regeringen agerat snabbare och mer resolut i dessa frågor.
              Spelmonopolet har i och med internet och globaliseringen spelat
              ut sin roll, och vi måste hitta nya sätt att reglera spelverksamheten
              som gör att fler bolag omfattas av lagstiftarens begränsningar.
              Monopolet må ha tjänat en roll när spelandet i princip var begränsat
              till försäljning av lotter över disk. Det är ju ett tag sedan
              det var begränsat enbart till det. Den tiden är förbi, och ju
              snabbare vi anpassar lagstiftningen till nutid, desto snabbare
              kan vi ta itu med de problem som vi nu står inför.
            </seg>
            <seg n="69135014">
              Även om Svenska Spel också försöker möta nätkonkurrensen från
              utlandet domineras nätspelandet helt av utländska bolag utanför
              svensk kontroll. Vi vet att vi i denna kammare har föga att säga
              till om när det gäller innehållet på servrar i andra länder. Man
              kan därför ifrågasätta om vi verkligen har ett monopol eller om
              vi bara har en lagstiftning som hävdar att det ska förhålla sig
              på det viset. Vi behöver en lagstiftning som möter verkligheten.
              Ett spelmonopol på papperet är inte att ta socialt ansvar.
            </seg>
            <seg n="2e73ed66">
              Herr talman! En omreglering av spelmarknaden på nätet som innebär
              att privata aktörer kan söka licens menar vi är vägen framåt.
              Vi tänker oss ett licenssystem där bolagen aktivt måste följa
              de krav som sätts upp av riksdagen. Naturligtvis kommer vi även
              under sådana förhållanden att få problem med spelbolag som struntar
              i att ansluta sig. Men i likhet med tidigare talare tror jag också
              att det finns ett stort intresse från många att vara med. Med
              ett licenssystem skulle vi kunna uppmuntra utländska spelaktörer
              att ta ansvar för spelandets många baksidor.
            </seg>
            <seg n="502c0951">
              Vår tanke är att Lotteriinspektionen ombildas och ges mer muskler
              och större ansvar. Men man får inte glömma spelbranschens eget
              ansvar. Spelbolagen har möjlighet att komma överens om och följa
              egna höga krav. Spelbranschens etiska råd arbetar redan i dag
              med att ta fram en gemensam standard för socialt ansvar i spelverksamhet.
              Att spelbolagen själva agerar och tar ansvar tycker vi är viktigt.
            </seg>
            <seg n="d9930d0e">
              Vi hade som sagt gärna sett att regeringen skyndsamt kommit med
              förslag i syfte att få till stånd en omreglering av den svenska
              spelmarknaden till ett licenssystem där också det omfattande internetspelandet
              fångas in. Sverige kommer att vara tvunget att överge dagens system.
              Det är bara en fråga om tid, menar vi. Självklart bör vi dra nytta
              av erfarenheter från de länder som genomfört en omreglering, till
              exempel Danmark som vi har pratat om här i dag. De har nu två
              års erfarenhet av en omreglerad spelmarknad, och det ska vi naturligtvis
              dra nytta av.
            </seg>
            <seg n="13ef4d1c">
              Det är, herr talman, klokt att avvakta Lotteriinspektionens omvärldsbevakning
              med den fördjupade studien om spelregleringen och dess effekter
              i de länder som har genomfört en sådan omreglering. Vi lär med
              andra ord åter mötas i denna kammare och diskutera den här frågan.
              Det är jag övertygad om. Till dess får jag, trots vår syn att
              det hade kunnat finnas en snabbare väg, yrka bifall till förslaget
              i utskottets betänkande KrU6.
            </seg>
          </u>
          <note type="speaker" n="50650701">
            Anf. 121 MARGARETA LARSSON (SD) replik:
          </note>
          <u who="Q4961125" xml:id="i-bdb6030d44ec9b73-1" n="99afeea4">
            <seg n="b3f93b29">
              Herr talman! Till skillnad från Moderaterna, som vanligtvis är
              mer intresserade av bolag som ska kunna tjäna pengar, mycket pengar,
              och av att allt ska kunna konkurrensutsättas har Kristdemokraterna
              en profil som vill värna etiken i samhället. Men i er motion vill
              ni precis som Moderaterna släppa aktörerna fria. Hur rimmar det
              med att det står att målet med Kristdemokraternas spelpolitik
              ska vara en sund och säker spelmarknad?
            </seg>
            <seg n="d2792e5c">
              Man borde förstå att om ett dussintal olika spelaktörer släpps
              in på spelmarknaden ökar konkurrensen om spelarna. Borde det då
              inte innebära en än mer aggressiv marknadsföring som medför att
              fler kommer att lockas in i spel och därmed också sociala och
              ekonomiska svårigheter? Hur kan då er modell uppfylla en vision
              om en sund och säker spelmarknad?
            </seg>
          </u>
          <note type="speaker" n="daaaeb88">
            Anf. 122 LARS-AXEL NORDELL (KD) replik:
          </note>
          <u who="Q6014428" xml:id="i-9119b04c7ae38088-1" n="52176394">
            <seg n="54816aa3">
              Herr talman! Tack för frågan, Margareta Larsson! Hela idén med
              att ha ett licenssystem bygger på att komma överens. Du säger
              att vi skulle släppa in alla aktörer, men det här bygger på att
              man tar ett ansvar. Därför går vi ifrån en situation i dag där
              spelmarknaden är helt fri och vi överöses av reklam i tv. Vi lever
              alltså i det samhället redan i dag där vi överöses av reklam för
              dessa spel. Hela tanken med att ha ett licenssystem är att man
              ställer upp, gör det säkert och bra och tar ett socialt ansvar.
              Det är vad vi vill åstadkomma. Därför förstår jag inte riktigt
              din fråga. Du säger att vi släpper in vilka som helst. Det handlar
              om att vi vill uppnå att det här ansvaret tas.
            </seg>
          </u>
          <note type="speaker" n="b396e600">
            Anf. 123 MARGARETA LARSSON (SD) replik:
          </note>
          <u who="Q4961125" xml:id="i-bdb6030d44ec9b73-2" n="99afeea4">
            <seg n="83aa35a4">
              Herr talman! Även om ett privat licenssystem införs kommer det
              inte att fungera i praktiken, befarar jag. Vi i Sverige kan till
              exempel inte förbjuda spelbolag att tjäna pengar. Man borde begripa
              att inget bolag vill gå in på en konsumentmarknad utan möjlighet
              att bredda den. Alla de här aktörerna som Kristdemokraterna vill
              få in på marknaden kommer att slåss om marknadsandelar och få
              fler att spela.
            </seg>
            <seg n="74cb8fd6">
              Vi föreslår i stället en ansvarsfull spelpolitik baserad på tydlig
              kontroll. Utgångspunkten för oss är inte att förbjuda reklam för
              spel utan att göra det praktiskt möjligt att reglera marknadsföringen
              så att inte fler spelar och framför allt så att inte fler riskerar
              att fastna i spelmissbruk.
            </seg>
          </u>
          <note type="speaker" n="cbabdf79">
            Anf. 124 LARS-AXEL NORDELL (KD) replik:
          </note>
          <u who="Q6014428" xml:id="i-9119b04c7ae38088-2" n="52176394">
            <seg n="2167a2ca">
              Herr talman! Ni får ursäkta mig, men jag får inte riktigt ihop
              det du säger, Margareta Larsson. Vi går från en situation där
              vi redan i dag har de här problemen som vi vill komma åt. Så ser
              det ut. Vi vet att många tjänar stora pengar på detta, och vi
              vet att de inte tar det ansvar som vi vill att de ska ta.
            </seg>
            <seg n="b9435ad2">
              Med ett sådant system med licenser som vi föreslår tror jag att
              det blir intressant att vara med för många. Jag tror inte att
              alla kommer med – så naiv är jag inte. Men jag tror att många
              är intresserade av att vara med och spela i den här ligan, som
              det blir, där man tillsammans tar ett större ansvar. Då undanröjer
              vi de problem som redan finns i dag och som inte heller Sverigedemokraterna
              kan bortse ifrån. Det kan inte vara en hemlighet att vi redan
              i dag har de problem som du målar upp skulle bli problemet i morgon.
            </seg>
            <seg n="aff14be6">
              Helt klart kommer det här att röja upp en marknad som i dag är
              – som vi hörde här tidigare – lite vilda västern.
            </seg>
          </u>
          <note n="60313e3d">
            Överläggningen var härmed avslutad.
          </note>
          <note n="7c4a3b6e">
            17 § Kommunala och regionala frågor
          </note>
          <note type="speaker" n="45d953ce">
            Anf. 125 HANS EKSTRÖM (S):
          </note>
          <u who="Q5707578" xml:id="i-af76029de9222a6a-0" n="9b03fc0d">
            <seg n="bd83b350">
              Herr talman! Vi ska diskutera de kommunala frågorna, det kommunala
              självstyret och de förslag i form av motioner som har kommit in
              inom det området.
            </seg>
            <seg n="0a359daf">
              Det kommunala självstyret i Sverige är grundlagsfäst och har
              en väldigt stark ställning. Det beror mycket på att det kommunala
              självstyret sedan det kom till på 1860-talet har utvecklats via
              successiva reformer där man har tagit till sig olika saker undan
              för undan. Därför är det värdefullt att det läggs fram olika förslag
              för hur det kommunala självstyret kan utvecklas.
            </seg>
            <seg n="8b2b66cb">
              Därför kan det verka lite snålt att jag yrkar bifall till förslaget
              i KU:s betänkande med undantag för punkt 7 där jag yrkar bifall
              till reservationen. KU:s betänkande innebär ju faktiskt avslag
              på motionerna.
            </seg>
            <seg n="1c8afd91">
              Jag ska ändå nämna en av motionerna och säga att jag tycker att
              motionären talar om något som är ett stort problem och som vi
              kommer att tvingas ta tag i inom det svenska samhället. Det gäller
              motionen om kommunreformen i Skåne, men jag skulle nog vilja säga
              att behovet av en kommunreform finns i hela Sverige.
            </seg>
            <seg n="2e57a161">
              Vi har i stora delar av landet uppenbara problem med väldigt
              små kommuner som inte längre förmår leverera den samhällsservice
              som medborgarna har rätt till eller upprätthålla tillräcklig kvalitet
              vid rekrytering av personal. Det börjar faktiskt också bli problem
              med rekrytering av förtroendevalda.
            </seg>
            <seg n="e463b66f">
              Jag satt själv med i en statlig utredning som lade fram ett förslag
              om möjligheter för små kommuner att minska sina fullmäktigeförsamlingar.
              Bakgrunden till det är uppenbara problem för de politiska partierna
              att hitta tillräckligt med kandidater i mindre kommuner. Därför
              menar jag att den här frågan säkert kommer att återkomma till
              riksdagens bord senare.
            </seg>
            <seg n="2d39ed79">
              Den fråga där vi vill reservera oss mot majoritetsförslaget i
              utskottet gäller punkt 7. Den handlar om bestämmelser runt tolkverksamheten
              och möjligheter för kommuner att utföra tjänster åt andra kommuner
              inom tolkverksamheten.
            </seg>
            <seg n="38cebe93">
              I dag är det så att kommunerna egentligen inte har möjlighet
              att utföra service åt varandra. Man ska antingen upphandla enligt
              lagen om offentlig upphandling på det vanliga, ganska krångliga
              sättet eller också ska man bilda kommunalförbund, vilket är en
              ganska omfattande byråkratisk åtgärd med ett stort omgivande regelverk,
              för att kunna utföra tjänster åt varandra.
            </seg>
            <seg n="fbc7b3ee">
              Vi menar att det påverkar kvaliteten på tolktjänster menligt
              att större kommuner inte kan hjälpa mindre kommuner på ett ganska
              enkelt sätt genom att utföra tjänster åt varandra. Därför menar
              Lena Sommestad i den motion som hon har lagt fram att man behöver
              göra förändringar i lagstiftningen som möjliggör detta. Därför
              yrkar jag bifall till reservation 2 under punkt 7.
            </seg>
          </u>
          <note type="speaker" n="8639a3f6">
            Anf. 126 JONAS ÅKERLUND (SD):
          </note>
          <u who="Q6255280" xml:id="i-68f1b291679158dc-0" n="ef40b96a">
            <seg n="0cd8463c">
              Herr talman! En av förutsättningarna för att vi ska ha en levande
              demokrati är att vi har tillräckligt många människor som är politiskt
              engagerade. Därför är det ganska oroande att man då och då ser
              uppgifter om just det som Hans Ekström nämnde, att det är svårt
              att få folk att engagera sig.
            </seg>
            <seg n="abf0101f">
              Många unga som är engagerade tröttnar ganska fort och lämnar
              kommunpolitiken. Det kan naturligtvis i vissa fall bero på hot.
              Det kan bero på många andra saker. Men det kan också bero på att
              de uppfattar kommunpolitiken som ganska obegriplig, och det är
              inte så konstigt om de är företrädare för ett litet parti.
            </seg>
            <seg n="27ecd9e6">
              För att förstå politiken behöver man veta vad som händer i styrelser,
              nämnder och arbetsutskott. Vi tror att det skulle vara mycket
              lättare att möjliggöra för folk att förstå vad som händer och
              på det sättet hålla engagemanget vid liv om det var möjligt även
              för den som företräder ett litet parti att åtminstone få närvara
              vid arbetet, höra vad som händer och kunna förklara det för de
              väljare som har valt vederbörande.
            </seg>
            <seg n="6d9c827e">
              Ibland noterar vi dessutom att det efter ett val görs en förändring
              och man krymper de här utskotten så att det blir ännu svårare
              att få plats. Då finns risken att många, inte bara unga utan andra
              företrädare för just mindre partier, inte kan undgå att höra budskapet:
              Håll er utanför! Demokratin sköter vi bäst själva.
            </seg>
            <seg n="7d0ea1c6">
              Detta är en mycket olycklig utveckling, och det är mot den bakgrunden
              jag yrkar bifall till vår reservation.
            </seg>
          </u>
          <note type="speaker" n="dc8913bf">
            Anf. 127 SEDAT DOGRU (M):
          </note>
          <u who="Q97772216" xml:id="i-0f9e4012a612b53e-0" n="6be5b5fc" next="i-61b54a0dfaf306cb-0">
            <seg n="8fb51c09">
              Herr talman! Det här betänkandet behandlar motioner från den
              allmänna motionstiden. Det är kul att se så många ledamöter som
              är intresserade av de kommunala frågorna.
            </seg>
          </u>
          <note n="bfe76cd0">
            Här finns motioner om allt från oberoende kommunal revision,
            kommunindelning och titeln borgmästare till representation i nämnder
            och kommunal tolkförmedling, för att nämna några.
          </note>
          <note n="7cc4cdf9">
            Om motionen om representation i nämnder, utskott och styrelser
            vill jag säga att det i dag finns regler om proportionella val
            i kommunallagens 5 kap. 46 §. Där står det att om en minoritet
            begär det ska lagen tillämpas, vilket också framkommer tydligt
            i betänkandet.
          </note>
          <u who="Q97772216" xml:id="i-61b54a0dfaf306cb-0" n="6be5b5fc" prev="i-0f9e4012a612b53e-0">
            <seg n="bcfce941">
              Om man utgår från motionärernas förslag skulle motionen om kommunal
              tolkförmedling enligt Statskontoret inte leda till några uppenbara
              förbättringar. Här håller jag med Statskontoret i det som framkommer
              i rapporten En tolkningsfråga , som kom för några år sedan. I
              den slås det fast att den nuvarande organisationen är bra. Utskottet
              konstaterar att man kan lösa situationer av det slag som motionärerna
              pekar på inom dagens regelverk.
            </seg>
            <seg n="200b56fc">
              Motionen om att införa titeln borgmästare tycker jag är intressant.
              Som utskottet konstaterar skulle det vara svårt med hänsyn till
              att borgmästare i Sverige historiskt sett inte i första hand förknippades
              med politik.
            </seg>
            <seg n="631efadc">
              Det är fortfarande fritt fram för kommuner och landsting att
              använda andra benämningar än kommunalråd, landstingsråd och oppositionsråd.
              Den möjligheten kvarstår.
            </seg>
            <seg n="f8cf1192">
              Fru talman! Med detta vill jag yrka bifall till utskottets förslag.
            </seg>
          </u>
          <note n="59ade2b9">
            I höstas beslutade riksdagen i betänkandet Vital kommunal demokrati
            om ändringar i kommunallagens 4 kap. 2 §. Syftet var att få ett
            förtydligande om förtroendevalda som innehar uppdrag på hel- eller
            deltid och deras olika roller i styrningen av kommunerna och landstingen.
          </note>
          <note type="speaker" n="a161bc02">
            Anf. 128 LARS-ARNE STAXÄNG (M):
          </note>
          <u who="Q6187608" xml:id="i-26c1eda8f84c0054-0" n="8a4a267b">
            <seg n="bf81d728">
              Fru talman! Redan på 1800-talet skedde den första kommunreformen,
              när man slog ihop socknarna ute i de svenska bygderna. Vi vet
              sedan att det skedde två reformer under 1900-talet: i början av
              1950-talet och i början av 1970-talet. Jag tror faktiskt att tiden
              är mogen för att titta på en ny reform.
            </seg>
            <seg n="b10eeaaa">
              Vi står inför stora utmaningar i framtiden, med ett mindre antal
              arbetsföra som ska försörja ett större antal äldre. Detta kommer
              att medföra påfrestningar för kommuners service och verksamheter
              gentemot sina medborgare. Det gäller både skolan, äldreomsorgen
              och all annan service som en kommun lagligen ska ha.
            </seg>
            <seg n="9b7eef38">
              Redan i dag hör man nästan varje vecka någon berättelse eller
              redogörelse från kommuner som inte klarar sina uppgifter på grund
              av otillräcklig kompetens, bristande resurser och också ibland
              politisk oförmåga av olika anledningar.
            </seg>
            <seg n="0667aa1a">
              I många fall har kommuninvånarna inte mycket att erinra om när
              det gäller var kommunledningskontoret ligger eller var den politiska
              ledningen finns. Det som är viktigt är att den kommunala servicen
              fungerar. Vi måste ha ekonomiskt bärkraftiga kommuner i framtiden
              som har en stabil bas att stå på.
            </seg>
            <seg n="7513c464">
              Fru talman! Det är förödande för ett samhälle när en kommun misslyckas
              med detta och är tvungen att ta till stora avgifts- eller skattehöjningar
              för att bromsa en negativ utveckling. I Danmark genomfördes en
              kommunreform för ett antal år sedan. Där var ett av de viktiga
              benen att en kommun ska ha minst 30 000 invånare för att klara
              sig någorlunda självständigt.
            </seg>
            <seg n="5d2ec1fc">
              Vi vill alla att kommunerna ska klara sina åtaganden i framtiden.
              När många människor blir äldre pressas kommunerna genom att många
              kompetenta arbetare och tjänstemän går i pension samtidigt som
              behovet av mer omsorg ökar.
            </seg>
            <seg n="fe418cb2">
              En sammanslagning av kommuner är en omfattande process som kräver
              genomgripande utredningar och att man har kommunerna med sig i
              det arbetet. Dagens kommuner har väldigt olika ekonomiska förutsättningar,
              vilket är en utmaning i sig. Dessutom är namnfrågan i en ny kommun
              en inte oväsentlig fråga för att behålla identiteten i ett visst
              geografiskt område. Men om vi ska ha en skola, en omsorg och en
              service i framtiden som är bra för medborgarna bör frågan om en
              kommunreform tas upp redan nu.
            </seg>
          </u>
          <note n="60313e3d">
            Överläggningen var härmed avslutad.
          </note>
          <note n="de383d8c">
            18 § Högskolan
          </note>
          <note type="speaker" n="70fa299b">
            Anf. 129 LOUISE MALMSTRÖM (S):
          </note>
          <u who="Q3373032" xml:id="i-3ff4824cdd3c6df4-0" n="2a611e63">
            <seg n="1a605eed">
              Fru talman! Jag är ingen vän av onödigt svartmålande. Man måste
              alltid försöka lyfta blicken och ha perspektiv på tillvaron. Därför
              vill jag inleda denna min kanske sista debatt här i kammaren med
              att säga att Sverige på många sätt är ett fantastiskt land eftersom
              vi nu länge har haft unika möjligheter för många att tillgodogöra
              sig högre utbildning. Den är avgiftsfri, och vi har byggt ut en
              väl fungerande infrastruktur av lärosäten som producerar utbildning
              av hög kvalitet i hela vårt avlånga land. Vi har också ett studiestödssystem
              som möjliggör studier även för den som kommer från enkla förhållanden.
              När vi reser i världen och träffar personer från andra länder
              eller tar emot besök från andra länder händer det att de häpnar
              över våra generösa villkor.
            </seg>
            <seg n="91328f43">
              Att det ser ut så här är resultatet av en medveten politik och
              medvetna prioriteringar under många år. Till och med den sociala
              snedrekryteringen lyckades vi med hjälp av olika strategier motverka.
              Jag är själv ett levande bevis på det. Jag skulle troligen inte
              ha stått här om det inte vore så.
            </seg>
            <seg n="c5efced6">
              Förbättrade villkor och utbyggd infrastruktur är historia. Men
              även på senare år har det skett en viss utveckling. Vi har i enighet
              ökat forskningsanslag och kvalitetsresurser, även om vi förstås
              gärna hade skjutit till ännu mer. Vi har försökt öka lärosätenas
              akademiska frihet och tagit steg i riktning mot ett utvärderingssystem
              som i högre utsträckning baserar sig på kvalitet. Det är också
              roligt att konstatera att den yrkeshögskola vi initierade under
              vår tid har blivit verklighet och succé, eftersom det ställs allt
              högre krav på utbildning även för dem som inte längtar efter akademiska
              studier.
            </seg>
            <seg n="1777203e">
              Men, och det är ett stort men, det finns också en hel del som
              vi socialdemokrater inte har ställt oss bakom under de här åren,
              saker vi hade velat göra annorlunda och saker som vi hade velat
              göra som inte har gjorts. En del, visserligen goda, ambitioner
              har också helt kommit på skam.
            </seg>
            <seg n="cd914fcc">
              I utkanten av den ljusa högskolehimmel jag målat upp tornar nu
              en rad orosmoln upp sig. Jag ska sammanfatta orosmolnen under
              två huvudrubriker, även om de naturligtvis påverkar och glider
              in i varandra. Den ena är tillgängligheten och den andra är kvaliteten,
              och därmed vår möjlighet att konkurrera med andra länder.
            </seg>
            <seg n="86e7e724">
              Efter att tillgängligheten till högre utbildning ökat under många
              år i rad tvingas vi konstatera att den i dag minskar, trots att
              vi lever i en tid där behoven av högre utbildning, missmatchningen
              på arbetsmarknaden och unga människors önskan om att läsa vidare
              aldrig varit större. Den nuvarande regeringen ger en mindre andel
              unga möjligheten att studera, och man har förkastat alla våra
              strategier för att minska den sociala snedrekryteringen utan att
              ha några egna idéer om hur man ska bredda den.
            </seg>
            <seg n="c5edebfb">
              För en tid sedan fick utskottet besök av några medelstora universitet
              som påminde om vilken hög klass deras forskning höll och vilket
              ansvar de tog för att försörja sin region med till exempel lärare
              och sjuksköterskor. Detta är något som vi från oppositionen har
              påpekat länge, men det känns som om vi har gjort det för döva
              öron. Den här kvällen tyckte jag mig dock se att det blev en aha-upplevelse
              för majoriteten.
            </seg>
            <seg n="c6bf64b2">
              Det är dags att se över högskolelandskapet för att slå vakt om
              mångfald, kvalitet och tillgången till god grundutbildning och
              forskning i hela landet. Det behövs ett nationellt grepp och en
              dialog med lärosätena om hur de kan utvecklas, profileras och
              samverka för att stärka högre utbildning och forskning.
            </seg>
            <seg n="4f2e7b24">
              När det gäller tillgänglighet är det också hög tid att utveckla
              möjligheterna till distansutbildningar och massive online open
              courses. Det är utvecklingar som öppnar oanade möjligheter, och
              Sverige saknar i dag såväl visioner som strategier för hur vi
              ska ta till vara de möjligheterna.
            </seg>
            <seg n="95c34e1c">
              Låt oss gå över till det andra orosmolnet, kvaliteten. Den riskeras
              på många håll i dag. Studenterna behöver fler undervisningstimmar,
              bättre arbetslivskoppling och mer tid med sina handledare. Lärosätena
              behöver också ägna sig mer åt pedagogiskt utvecklingsarbete för
              att öka genomströmningen.
            </seg>
            <seg n="f9df3498">
              Vi behöver arbeta för en ökad internationalisering, till exempel
              genom att erbjuda fler och bättre villkor för utländska stipendiater,
              så att inte lärosätenas stipendiepengar tar slut långt innan behoven
              gör det, vilket är fallet på många håll i dag. Vi behöver strategier
              för att minska inkvoteringen av män till toppositionerna inom
              akademin. Nog måste det handla om inkvotering när de flesta studenter
              som kliver in på universitetet är kvinnor medan en övervägande
              majoritet av dem som kliver ut som professorer är män.
            </seg>
            <seg n="1aee3cb6">
              Regeringen har en iver att slå vakt om just kvaliteten – man
              har en bergfast tro att kvalitet alltid utesluter kvantitet och
              att bara det faktum att kreti och pleti sitter där i föreläsningssalen
              devalverar värdet på den utbildning som ges. I den ivern har regeringen
              genomfört en autonomireform som inte alls har lett till ökad akademisk
              frihet utan till att universitetsledningar och administrationer
              i landet har fått en stärkt ställning på bekostnad av undervisande
              och forskande personal. Det framgår till exempel av en granskning
              som statsvetenskapliga institutionen i Uppsala har gjort. Och
              det var precis det som SULF varnade för när autonomireformen sjösattes
              av Tobias Krantz 2010.
            </seg>
            <seg n="ff05075b">
              Jag säger inte att allt är nattsvart. Jag säger inte att Betty,
              Tina, Yvonne och Emil, utifrån bilden av sitt drömsamhälle, inte
              har haft goda ambitioner. Det vet jag att ni har. Men för mig
              känns det ofta lite fyrkantigt och futtigt. Jag vill mer.
            </seg>
            <seg n="0c06f3c0">
              Jag vill leva i ett land som inte bara producerar utbildning
              för att forma 19-åringar så effektivt som möjligt för anställbarhet.
              Jag vill leva i ett land som också värdesätter bildning, aktiva
              medborgare, vidsynthet, livslångt lärande och öppenhet för omvärlden.
            </seg>
            <seg n="ea025414">
              Jag vill inte bara att alla elever och studenter i det här landet
              ska kunna räkna. Jag vill också att de ska kunna räkna med sig
              själva. Jag vill inte bara att de ska kunna skriva utan också
              att de ska vara med och skriva historia. Jag vill inte bara att
              de ska kunna läsa utan också att de ska kunna läsa mellan raderna.
            </seg>
            <seg n="54141c1c">
              Och, fru talman, jag vill inte att begreppet klassresa bara ska
              stå för den där utflykten eleverna gör till Liseberg eller London
              tillsammans när de slutar nian – de som har råd. Jag vill att
              den ska bli verklig och konkret för många fler och att nya generationer
              får samma möjligheter som jag fick att göra en sådan.
            </seg>
            <seg n="12659793">
              Jag yrkar bifall till reservation 1 och 7, men vi står naturligtvis
              bakom alla våra reservationer.
            </seg>
          </u>
          <note type="speaker" n="b61276cb">
            Anf. 130 JABAR AMIN (MP):
          </note>
          <u who="Q5548875" xml:id="i-8d3ba2a3c3a29366-0" n="d060758f">
            <seg n="5ba2f840">
              Fru talman! Högskolestudier är viktiga för oss alla och viktiga
              för våra framtida möjligheter i samhället. Studierna bidrar till
              bildning och till personlig utveckling. Dessutom kan de leda till
              att vi får de arbeten som vi strävar efter. Studier av god kvalitet
              kan också leda till att vi kan hävda oss internationellt.
            </seg>
            <seg n="85b42953">
              Studier av hög kvalitet förutsätter ett kvalitetssäkringssystem
              och ett utvärderingsprogram som är av hög kvalitet. Så är inte
              fallet i dag. Under de senaste åren har vi levt med ett av Utbildningsdepartementet
              hemsnickrat och undermåligt utvärderingssystem. Det är ett utvärderingssystem
              som har tagits fram i strid med forskarvärlden och som har fått
              den europeiska organisationen för kvalitetssäkring Enqa att kasta
              ut Sverige som ordinarie medlem och förpassa oss till medlem under
              observation. Det är pinsamt.
            </seg>
            <seg n="fad767c6">
              Det vi behöver i dag är ett utvärderingssystem som snarare ska
              mäta utbildningens kvalitet – det handlar alltså om att utbildningen
              ska säkerställa att studenten når målen – än att bara mäta studentens
              resultat.
            </seg>
            <seg n="b6edd644">
              Ett utvärderingssystem blir lyckat om det utformas som ett planeringsverktyg
              och upplevs som användbart av dem som ska utföra utvärderingen.
              Systemet ska konstrueras av en självständig myndighet tillsammans
              med berörda lärosäten och andra berörda aktörer. Dessutom måste
              systemet vila på forskning och kunskap. Vidare ska utvärderingssystemet
              vara förutsägbart och transparent.
            </seg>
            <seg n="714dad2a">
              Regeringens hemmagjorda utvärderingssystem, som har dömts ut
              av den europeiska utvärderingsorganisationen, uppfyller inte något
              av de kriterierna.
            </seg>
            <seg n="6c6834d5">
              Fru talman! Utbildningens kvalitet är även kopplad till studenternas
              möjligheter till lärarledd undervisning. I många utbildningar
              är den rätten mycket begränsad. Vissa utbildningar, bland annat
              inom humaniora, har endast ett par timmar lärarledd undervisning
              per vecka. Detta vill vi i Miljöpartiet ändra på genom att avisera
              satsningar som gör det möjligt för studenter, oavsett utbildning,
              att få en genomsnittlig undervisningstid om minst tio timmar per
              vecka.
            </seg>
            <seg n="d9e8deb5">
              Ytterligare en fråga som behöver uppmärksammas i detta sammanhang
              är universitetslärarnas anställningsvillkor. Det är direkt kopplat
              till utbildningens kvalitet. Det kan inte vara rimligt med 33-procentiga
              visstidsanställningar bland den undervisande och forskande personalen
              i högskolan – detta är uppgifter från 2012. Det är givet att det
              påverkar kvaliteten i högskolan. Av den anledningen kritiserade
              EU Sverige för brott mot EU:s visstidsdirektiv.
            </seg>
            <seg n="2adfa91d">
              Fru talman! Ett annat viktigt högskoleområde som behöver reformeras
              är resursfördelningssystemet. Dagens system riskerar att bli korrumperande,
              då det bara premierar genomströmning i stället för att i första
              hand stimulera akademisk kvalitet och kreativitet. Resursfördelningssystemet
              i den högre utbildningen behöver reformeras på ett sätt som bidrar
              till framgångsrika studier och breddad rekrytering.
            </seg>
            <seg n="65d15d6e">
              En av de aktuella frågorna i den europeiska kontexten i dag är
              befolkningens utbildningsnivå och hur den kan främjas och ökas.
              Tyvärr har alliansregeringen inte lyckats flytta fram Sveriges
              position under de senaste åren, tvärtom. Sverige ställning i jämförelse
              med andra länder har sjunkit från plats fem i OECD 2006 till plats
              nio 2010 när det gäller andelen högskoleutbildade i åldrarna 25–34
              år. Detta behöver vi ändra på.
            </seg>
            <seg n="9d2907c7">
              Fru talman! Bostadsbristen är i dag ett allvarligt samhällsproblem
              som måste tas på allvar. För oss i Miljöpartiet innebär ett hållbart
              bostadsbyggande och byggande av studentbostäder att man värnar
              om en hållbar samhällsbyggnad.
            </seg>
            <seg n="d0b298b4">
              För att öka bostadsbyggandet generellt, och studentbostäder specifikt,
              vill vi ge kommunerna ett tydligare ansvar. Vi vill att mindre
              företag ska få bättre förutsättningar att konkurrera. Och vi vill
              främja innovationer som gör det möjligt att bygga billigare och
              energieffektiva bostäder. För att möjliggöra detta behövs det
              fler krafter och mer kapital. Ett sätt att göra det är att ge
              lärosätena och Akademiska Hus utökade möjligheter att ta en aktiv
              roll i bostadsförsörjningen.
            </seg>
            <seg n="7702326b">
              Vi i Miljöpartiet vill också genomföra en kraftig sänkning av
              fastighetsskatten när det gäller studentkorridorer. Ett rum i
              en studentkorridor beskattas i dag med samma avgift som en stor
              lägenhet. Detta är inte rimligt utifrån studenternas ekonomiska
              villkor.
            </seg>
            <seg n="47af3408">
              Ett annat område som är viktigt för oss är musik- och kulturskolorna.
              Sverige har i allt högre grad utmärkt sig i ett internationellt
              perspektiv som ett musikland. Det uttrycks allt som oftast att
              musik- och kulturskolor är en del av grunden till det som brukar
              kallas det svenska musikundret.
            </seg>
            <seg n="493f296c">
              Kultur ger oss perspektiv, bidrar till reflexion, skapar möten
              mellan människor och ger oss fler sätt att utvecklas på. En självklar
              del i det svenska kulturlivet är musik- och kulturskolornas verksamheter.
              De kommunala musik- och kulturskolorna är dessutom grunden för
              många skolors kulturarbete och för återväxten i kulturlivet, men
              förutsättningarna för kulturskolorna har försämrats i och med
              att lärarutbildningen till kulturskolan har lagts ned.
            </seg>
            <seg n="59121b0b">
              När de nya lärarutbildningarna skapades försämrades förutsättningarna
              för kultur- och musikskolorna. Nu innebär lärarutbildningen att
              studenterna ska läsa minst två ämnen, varigenom utbildningarna
              till enbart instrumentallärare har försvunnit. Detta riskerar
              att leda till brist på lärare inom kultur- och musikskolorna.
              Detta bör uppmärksammas. Med anledning av det vill vi ge regeringen
              i uppdrag att ta fram ändringar i lärarutbildningen som gör det
              möjligt att tillgodose kultur- och musikskolornas behov av utbildade
              lärare.
            </seg>
            <seg n="f03215ee">
              Fru talman! När folkhögskolorna startades på 1800-talet var de
              ett demokratiprojekt. Alla, inte bara de lyckligt lottade, skulle
              få möjlighet till bildning, och målet var att ta makten över sitt
              eget liv och att tillsammans med andra påverka och förändra samhället.
            </seg>
            <seg n="44e96c55">
              Genom åren har folkhögskolan inneburit en andra chans och en
              väg in i arbetslivet och vidare studier för dem som av en eller
              annan anledning inte har fått gymnasiekompetens i den ordinarie
              skolan. Skolformen är en viktig väg för många som annars inte
              skulle kunna utbilda sig vid universitet och högskola.
            </seg>
            <seg n="e31a2db5">
              Själv är jag ett exempel på detta. Efter två år på folkhögskolan
              kunde jag gå vidare och söka till universitetet.
            </seg>
            <seg n="6bbbda21">
              Men den vägen har blivit allt svårare. För de allra flesta som
              läser på folkhögskola har det blivit mycket svårt att gå vidare
              till högre studier. Som exempel togs 2012 inte en enda student
              in på folkhögskolekvoten till landets lärar- eller läkarprogram.
            </seg>
            <seg n="462b73fb">
              Jag menar att regeringen bör vidta åtgärder för att underlätta
              för folkhögskolestuderande att komma in på högskolan. Vidare anser
              vi i Miljöpartiet att man ska satsa extra på folkhögskolorna,
              och vi aviserar därför 10 000 platser och anslår medel för dem.
            </seg>
            <seg n="5544af38">
              Fru talman! En öppen värld är en bättre värld. Med den utgångspunkten
              anser vi att det bör betraktas som positivt om människor från
              omvärlden vill studera på svenska lärosäten. De är en tillgång
              som ska tas till vara. Tyvärr har regeringens politik gått i motsatt
              riktning. Genom att införa studieavgifter har antalet studenter
              från länder utanför Europa minskat markant. Konsekvensen blir
              att svenska lärosäten, och därmed våra studenter, får färre impulser
              från omvärlden.
            </seg>
            <seg n="7507df4b">
              Om Sverige sluter sig för omvärlden är vi alla förlorare. Som
              en konsekvens av studieavgifterna tar Sverige ett steg bort från
              internationellt samarbete och försämrar sina kontakter med omvärlden.
              Den svenska högskolan tappar därmed i kvalitet.
            </seg>
            <seg n="59c40992">
              Vi behöver öppenhet, inte avgifter. Miljöpartiet arbetar därför
              för att studieavgifter för studenter från länder utanför EU, EES
              och Schweiz ska avskaffas.
            </seg>
            <seg n="0c66f4f8">
              Avslutningsvis, fru talman, vill jag säga att jag självfallet
              står bakom alla våra reservationer, men för tids vinnande yrkar
              jag bifall till reservationerna 2 och 14.
            </seg>
          </u>
          <note type="speaker" n="f7126324">
            Anf. 131 CARINA HERRSTEDT (SD):
          </note>
          <u who="Q4988712" xml:id="i-9f752588f8c8ccbf-0" n="3fed537e">
            <seg n="0c5b61d9">
              Fru talman! I dag debatterar vi svensk högskola, vår största
              statliga arbetsplats som engagerar runt en halv miljon individer.
            </seg>
            <seg n="96818b57">
              Även om det, som vi har hört tidigare, finns vissa orosmoln är
              det fortfarande så att Sverige ligger högt vad gäller andelen
              människor som genomgår en högre utbildning. Vi har en förhållandevis
              väl utbyggd högskola vad gäller antalet utbildningsplatser. Vi
              har även en ganska hygglig geografisk spridning på våra högskolesäten.
            </seg>
            <seg n="c0d53621">
              Däremot varierar kvaliteten, och den varierar ganska ordentligt.
              Det är någonting som borde oroa både regeringen och även oss övriga
              beslutsfattare, och det tycker jag mig känna att det också gör.
              Det handlar trots allt om att våra studenter ska vara anställbara
              efter avslutade studier. Det handlar också om att vi ska få ned
              arbetslösheten, inte minst när det gäller våra ungdomar, samtidigt
              som vi måste stärka vår konkurrenskraft.
            </seg>
            <seg n="5448378d">
              Ett nära samarbete mellan högskola och näringsliv underlättar
              för våra studenter att etablera kontakter med näringslivet, vilket
              naturligtvis ökar chanserna att faktiskt också erhålla ett jobb
              efter avslutade studier. Ett sådant samarbete ökar dessutom möjligheterna
              att verklighetsanpassa studierna så att de är optimerade i förhållande
              till de krav som dagens näringsliv ställer på utbildningen. Detta
              är en fråga som vi alla verkar vara mer eller mindre eniga om.
            </seg>
            <seg n="ed3b4a31">
              Vi menar att vi måste försöka öka studenternas anställbarhet
              och säkerställa relevant forskning genom en ökad skyldighet för
              högskolorna att samverka med det omgivande samhället. I högskolelagen
              står det att det ingår i högskolans uppgift att samverka med det
              omgivande samhället och informera om sin verksamhet samt att verka
              för att forskningsresultat tillkomna vid högskolan kommer till
              nytta.
            </seg>
            <seg n="6996bde7">
              Fru talman! För att säkerställa att relevanta utvärderingar görs
              fortlöpande menar vi att det bör införas en passus i högskolelagen
              där det inte bara framgår att lärosätena samarbetar med det omgivande
              samhället utan att de även har en skyldighet att fortlöpande följa
              upp hur examinerade studenter har upplevt sin utbildning och dess
              lämplighet för arbetsmarknaden. Vidare bör det ske en uppföljning
              av vilken framgång de har rönt på arbetsmarknaden efter avslutad
              utbildning. Det är oerhört viktigt att utvärdera och fråga oss:
              Hur ser det ut? Hur har det gått? Har de fått jobb? Hur länge
              har de gått arbetslösa? Vart har de tagit vägen? Har de tvingats
              att fortsätta studera för att få jobb?
            </seg>
            <seg n="6d671013">
              Allt detta bör ske för att säkerställa matchningen mellan utbildningar,
              arbetsmarknadens krav och efterfrågan. Det är helt enkelt för
              att få veta om en viss utbildning är optimerad efter dagens arbetsmarknadsbehov.
            </seg>
            <seg n="d6f1389b">
              Ett exempel på den missmatchning som finns i vårt utbildningssystem
              är den expanderade gruvnäringen. Där behövs utbildad arbetskraft,
              och i dag råder en brist på sådan kompetens. Här bör satsningar
              göras för att i möjligaste mån tillgodose att företagen får den
              arbetskraft de är i behov av. Därför behövs relevanta utbildningar
              som kan tillgodose behoven.
            </seg>
            <seg n="face43a5">
              Ett annat exempel på missmatchning, till och med en historisk
              missmatchning, är den underdimensionerade läkarutbildningen. Det
              har fått till följd att vi tvingats importera läkare och överutnyttja
              så kallade stafettläkare, vilket fördyrat vården avsevärt. Regeringen
              har utökat antalet utbildningsplatser för läkare, vilket är bra.
              Sverigedemokraternas budgetförslag innefattar dock en ännu större
              utökning, men ett steg i rätt riktning är bättre än inget steg
              alls.
            </seg>
            <seg n="434ae5b4">
              För att hänga med i den kapplöpning om kunskap som sker i världen
              behöver vi både satsa och bli duktiga på den högre utbildningen.
              Sverigedemokraternas budget innehåller stora satsningar på bland
              annat fler utbildningsplatser för läkare, vuxenutbildningen och
              fler lärare i högskolorna. Vi har också en stor satsning på forskning
              inom olika områden i vår budget.
            </seg>
            <seg n="7c1c2cd8">
              Alla problem går dock inte att lösa enbart med pengar. Vi måste
              även se över regler och strukturer. Sverige har en högt utbildad
              befolkning, men trots det finns en hög arbetslöshet. Det är inte
              bara människor som saknar högre utbildning som drabbats av arbetslöshet
              utan även de med högre utbildning. Det här måste vi självklart
              göra något åt. Och än en gång, fru talman, handlar det om att
              se till att matcha efterfrågan med rätt utbildningar och att resurser
              fördelas på ett rättvist och korrekt sätt.
            </seg>
            <seg n="61154ab3">
              En annan högskoleform vi anser är viktig för att minska arbetslösheten
              och tillgodose företagens behov av arbetskraft är yrkeshögskolan.
              Vi har satsat extra pengar på denna utbildningsform, och i vår
              budget skapar vi 5 000 nya utbildningsplatser. Vi tror att denna
              satsning är viktig för att få de ungdomar som inte är teoretiskt
              lagda att hitta sina nischer i samhället. Vi vet att ungdomar
              som har lyckats att fullfölja yrkeshögskolans utbildningar också
              oftast får ett arbete.
            </seg>
            <seg n="ad546d3c">
              Fru talman! Avslutningsvis vill jag yrka bifall till reservation
              3 och sammanfatta mitt anförande och vår inställning i fyra meningar:
            </seg>
            <seg n="98b150c4">
              Vi vill satsa resurser på den högre utbildningen, och vi vill
              att utbildningssystemet blir så ändamålsenligt som möjligt så
              att studenterna får ett arbete efter avslutad utbildning.
            </seg>
            <seg n="abe2d6a6">
              Det är av största vikt att vårt utbildningssystem och vår högskola
              håller hög klass i den internationella konkurrensen.
            </seg>
            <seg n="39590ef5">
              Det är de som nu går igenom vårt utbildningssystem och våra högskolor
              som en gång ska få ett arbete och upprätthålla vårt välfärdssystem.
            </seg>
            <seg n="477c6f52">
              Vi är alla i högsta grad beroende av att vårt utbildningssystem
              håller måttet, även i framtiden och även sett ur ett internationellt
              perspektiv.
            </seg>
          </u>
          <note type="speaker" n="d9bad9a4">
            Anf. 132 ROSSANA DINAMARCA (V):
          </note>
          <u who="Q4944866" xml:id="i-8860240af2b8f41d-0" n="129b6fab">
            <seg n="4c754498">
              Fru talman! Utbildningen ska vara avgiftsfri. Att studenter måste
              köpa sin egen kurslitteratur kan ses som ett avsteg från den principen.
              Det kan också vara svårt att få tag på vissa böcker när de är
              slut i bokhandeln. Dessutom används inte alltid allt på litteraturlistan
              i kursen. Biblioteken köper förstås inte heller in så många exemplar
              av varje bok så att det räcker till alla.
            </seg>
            <seg n="04cd9fc5">
              När nu alltmer digitaliseras anser vi att man bör utreda om det
              kan ställas krav på att all kurslitteratur ska göras tillgänglig
              digitalt via högskole- och universitetsbiblioteken. Det skulle
              öka tillgängligheten och minska studenternas ekonomiska utgifter
              väsentligt.
            </seg>
            <seg n="f06d17e5">
              Studenternas ekonomi halkar fortfarande efter. Det visar SFS
              senaste studentbudget. Regeringens lösning är att lägga ansvaret
              på studenterna och låta dem jobba sig till en bättre ekonomi vid
              sidan om studierna. En rad rektorer på våra lärosäten menar att
              detta har en negativ inverkan på kvaliteten på utbildningen eftersom
              studenterna ägnar mindre tid åt studierna.
            </seg>
            <seg n="5c7ad319">
              En höjning av fribeloppsgränsen har av regeringen motiverats
              med att studenterna då får arbetslivserfarenhet. Problemet är
              att den arbetslivserfarenheten inte alltid är relevant för det
              man studerar.
            </seg>
            <seg n="16194327">
              Vi vill se en bättre arbetslivsanknytning i utbildningen som
              ger studenterna kunskap om vad de utbildar sig till. Arbetslivsanknytning
              ger både förståelse för sammanhang och studiemotivation. Arbetslivsanknytning
              utjämnar också skillnaderna i kontakter på arbetsmarknaden, som
              är så viktiga för att få det jobb studenten strävar efter.
            </seg>
            <seg n="1bf58ac0">
              Högskolor och universitet bör få ett tydligt uppdrag att förbereda
              studenterna inför arbetslivet. Särskilt viktigt är detta för studenter
              som saknar kontakter och nätverk.
            </seg>
            <seg n="ef2aa168">
              Fru talman! För några år sedan var alla riksdagspartier eniga
              om att utreda hur kårobligatoriet kunde avskaffas på ett sätt
              som bevarade och stärkte studentinflytandet. Det avskaffades utan
              garantier eller förslag som kunde säkra detta.
            </seg>
            <seg n="d4340695">
              Nu har det gått några år sedan avskaffandet, och en rapport från
              SUHF och SFS visar att det finns skäl att känna oro för både studentinflytandet
              och studentkårernas oberoende. Många kårer har minskande medlemstal
              och är ekonomiskt pressade. Därmed riskerar granskningen och utvecklingen
              av högskolornas kvalitet att försämras.
            </seg>
            <seg n="3ae70ded">
              Regeringen har dessutom lagt över ett antal nya kostsamma uppgifter
              för den studiesociala verksamheten på högskolorna utan att skjuta
              till en enda krona för det. Resurser kommer därför att tas från
              grundutbildningsanslaget och urholka utbildningskvaliteten ytterligare.
            </seg>
            <seg n="903844d8">
              Sammantaget är detta djupt ansvarslöst mot alla som verkar i
              den högre utbildningen i dag. Det är dags att se över konsekvenserna
              av avvecklingen av kårobligatoriet och formerna för hur studentinflytandet
              kan säkras långsiktigt och utan stark beroendeställning till vare
              sig staten eller lärosätena.
            </seg>
            <seg n="9bcd7f9e">
              Fru talman! Som på alla andra områden verkar regeringen tro att
              jämställdhet i högskolan är något som kommer av sig självt. Så
              är det inte, för som på alla andra områden finns där ojämställdhet.
              Utvecklingen mot en jämställd akademi går alldeles för långsamt.
              Det behövs större ansträngningar och en mer strategisk politik
              för att nå målet om en jämställd akademi.
            </seg>
            <seg n="a694a17a">
              Vi vill därför kraftigt förstärka arbetet för en mer jämställd
              akademi där såväl kvinnors som mäns kompetens tas till vara. Kvinnor
              och män ska ha samma möjligheter och villkor i akademin. Bara
              då kan allas kompetens tas till vara fullt ut.
            </seg>
            <seg n="b0c92c79">
              Så ser det inte ut i dag. Kvinnor och män har olika villkor för
              att göra akademisk karriär och meritera sig till de högsta tjänsterna.
              Det är ett brott mot de värden forskningssamhället bygger på och
              en misshushållning med resurser. Om Sverige ska vara en framstående
              forskningsnation krävs en mer jämställd akademi där såväl mäns
              som kvinnors kompetens tas till vara.
            </seg>
            <seg n="f5032734">
              I Europa talar man ofta om the leaky pipeline, en metafor som
              används för att illustrera att kvinnor som resurs försvinner ur
              det akademiska systemet under hela vägen upp genom forskningshierarkin,
              från grundutbildning upp till professor.
            </seg>
            <seg n="edceba88">
              Trots att kvinnor har varit i majoritet bland studenterna sedan
              70-talet är i dag bara 23 procent av professorerna i Sverige kvinnor.
              År 1995 var det 8 procent. Det ger en ökning med 15 procentenheter
              under perioden 1995–2011. Det är en ökning med mindre än 1 procentenhet
              per år. I den takten kommer det att ta nästan tre decennier innan
              vi når en numerärt jämställd akademi.
            </seg>
            <seg n="83136ea7">
              Inom teknik och naturvetenskap pekar prognoser rentav på att
              andelen professorer som är kvinnor riskerar att minska. Utvecklingen
              går uppenbarligen för långsamt eller till och med inom vissa områden
              åt fel håll. Vi vill därför förbättra uppföljningen av rekryteringsmålen
              avseende professorer.
            </seg>
            <seg n="7a70b963">
              För att öka ansträngningarna att nå resultat i jämställdhetsarbetet
              vill vi införa en jämställdhetsbonus som ska utgå till lärosäten
              där jämställdheten, både kvantitativt och kvalitativt sett, efter
              systematisk utvärdering bedöms vara påtagligt god eller förbättrats
              påtagligt.
            </seg>
            <seg n="11a8cabe">
              Fru talman! Jag minns när jag jobbade i skolan. Det hände att
              lärare blev sjuka, men det var inte alltid man tog in vikarier.
              Det gjordes alltid en bedömning av hur viktigt det var att ta
              in vikarier. När bild- eller musikläraren var sjuk blev det aldrig
              vikarie, om det inte var en sjukskrivning som skulle vara flera
              veckor.
            </seg>
            <seg n="256b1280">
              De estetiska ämnena har inte haft så hög status, trots att vi
              vet att de är viktiga för att utveckla det kreativa tänkandet
              som i sin tur är viktigt för exempelvis problemlösning och motivation.
              Sedan regeringen tog bort estetisk verksamhet som gymnasiegemensamt
              ämne eller kärnämne i gymnasiet har signalen inte varit att ämnenas
              värde ökat, tvärtom.
            </seg>
            <seg n="ee5e39fa">
              Detta har också märkts på intresset för att bli lärare i de estetiska
              ämnena på högstadiet. Musikämnet verkar stå för den mest extrema
              minskningen jämfört med tidigare. Flera universitet väljer att
              inte erbjuda 7–9-utbildning under 2013/14 med hänvisning till
              det dåliga söktrycket.
            </seg>
            <seg n="1a9fd679">
              Konsekvenserna av detta kan på sikt innebära att den kvalitet
              som svensk musikundervisning har hållit under många år försvagas
              och att även rekryteringen till estetiska program och återväxten
              i svenskt musikliv försvagas. Men framför allt och mer direkt
              kommer det att påverka elevernas resultat i övriga ämnen negativt.
              Däri finns ett vetenskapligt samband.
            </seg>
            <seg n="001529cb">
              Fru talman! I alla andra sammanhang framhålls betydelsen av välutbildade
              och kunniga lärare men inte när det gäller fritidshemmen. I fritidshemmen
              riskerar kvaliteten att försämras ytterligare med den nya lärarutbildningen.
              Blivande lärare med inriktning mot fritidspedagogik har fått sin
              utbildning kortad till tre år. Dessutom är det inom denna inriktning
              endast möjligt att fördjupa sig i praktiska och estetiska ämnen.
            </seg>
            <seg n="b9d5452a">
              Ett syfte med fritidshemmen är att de ska ingå som en integrerad
              del i den samlade skoldagen. De har en pedagogisk uppgift och
              betydelse i och med att läroplanen även gäller för fritidshemmen.
              Det är därför nödvändigt att grundlärare med inriktning mot fritidshem
              har djupa kunskaper inom exempelvis läs-, skriv- och matematiklärande
              för att kunna möta barnen i deras ständigt pågående lärande.
            </seg>
            <seg n="decd65e8">
              Lärare inom den obligatoriska skolan och lärare med inriktning
              mot fritidspedagogik samverkar i arbetslag och bidrar med sina
              skilda och speciella kompetenser till att eleverna når målen i
              skolan.
            </seg>
            <seg n="0f5c90f1">
              Båda dessa grupper bör dessutom ha en bred och djup forskningsförankring
              i sin utbildning. För att lärare med inriktning mot fritidshem
              ska få tillräcklig kompetens i fritidspedagogik och sidoämnen,
              inklusive de teoretiska ämnena, för att undervisa 6–12-åringar
              är det därför nödvändigt att utbildningen förlängs.
            </seg>
            <seg n="266691d5">
              Med det vill jag yrka bifall till reservationerna 7 och 12.
            </seg>
          </u>
          <note type="speaker" n="029933c6">
            Anf. 133 BETTY MALMBERG (M):
          </note>
          <u who="Q4898916" xml:id="i-9e24db024f7cff6e-0" n="6b7a926e">
            <seg n="f583ea29">
              Fru talman! I december presenterades en intressant rapport som
              dessvärre hamnade i skuggan av PISA. Rapporten presenterades av
              ett nätverk med 27 toppuniversitet som rankade de bästa högskolesystemen.
              Nätverket kallar sig Universitas 21.
            </seg>
            <seg n="126f3560">
              Enligt rankningen, som väger in allt från resurser, högskolemiljö
              och resultat – det vill säga output – till samverkan placerades
              det svenska högskolesystemet som näst bäst av 50 länder. Det är
              glädjande för universitet och högskolor men också för landet,
              för det är ju ändå så att de kunskaper som utbildning och forskning
              genererar är oerhört viktiga för Sveriges möjlighet att konkurrera
              internationellt.
            </seg>
            <seg n="e8274bc2">
              Om vi ska klara den globala konkurrensen måste vi dock framför
              allt se till att fortsatt upprätthålla en hög kvalitet i allt
              som görs. Därför har Moderaterna och Alliansen tillfört stora
              ekonomiska resurser till universitet och högskolor, men vi har
              också genomfört stora systemförändringar inom högre utbildning
              och forskning.
            </seg>
            <seg n="5780fd67">
              Lärosätena har fått ett särskilt uppdrag för att mer forskning
              ska komma till nytta. Det är viktigt eftersom det ger förutsättningar
              för att mer forskning och evidensbaserade kunskaper ska nå in
              i klassrum och på vårdcentraler men också för att företag ska
              utvecklas och nya idéer växa fram.
            </seg>
            <seg n="daa44d3a">
              Förutom bildning och forskning har våra lärosäten en tredje uppgift
              som handlar om samverkan, oftast med världen utanför akademin.
              Detta är en fråga som har uppmärksammats alltmer de senaste åren,
              inte minst sedan Alliansen i sin forskningspolitik införde att
              man framdeles kommer att premiera lärosäten som samverkar aktivt
              och är duktiga på området.
            </seg>
            <seg n="23bc243e">
              Samverkan mellan akademi och arbetsliv handlar dock inte bara
              om forskning. Det som händer inom grundutbildningen är också viktigt.
              För studenterna är det självklart intressantare att arbeta med
              verkliga utmaningar och exempel som företag och offentlig sektor
              står inför än med påhittade modeller från kurslitteratur. Framför
              allt blir de bättre rustade att ta klivet ut i arbetslivet.
            </seg>
            <seg n="c8d3e2fe">
              Då jag tittar på de förslag som oppositionspartierna presenterar
              på högskoleområdet känner jag ofta att de slår in öppna dörrar.
              Ett klart exempel är samverkan. Vi har hört flera talare stå här
              uppe och berätta hur viktigt det är att vi blir duktigare på samverkan
              inom högskolan. Jag tror att nästan alla partier skriver att universitet
              och högskolor bör få ett tydligt uppdrag att förbereda studenterna
              inför arbetslivet. Vän av ordning undrar då: Vet de egentligen
              hur det ser ut ute på våra lärosäten?
            </seg>
            <seg n="179a0028">
              Under de senaste månaderna har jag nämligen gjort flera besök
              vid universitet och högskolor för att diskutera just samverkan.
              Jag har då fått ta del av otroligt positiva erfarenheter från
              högskolan i Kristianstad, som erbjuder alla studenter på program
              minst fem veckors verksamhetsförlagd utbildning.
            </seg>
            <seg n="c6dc3693">
              Jag har sett hur Textilhögskolan i Borås jobbar innovativt och
              nära såväl med den för regionen viktiga konfektionsindustrin som
              med ren medicinsk ingenjörskonst. Intressanta exempel som illustrerar
              detta är världsartisten Lady Gaga som blev klädd av en student
              på högskolan i Borås. Han heter Daniel Bendzovski.
            </seg>
            <seg n="d2d13613">
              Det finns också stickade blodkärl – ygraft – som är till för
              att utvidga blodkärlen efter bypassoperationer. Det är spännande,
              eller hur? Vi har även Högskolan Väst som jobbar och utbildar
              enligt ett annat koncept: arbetsintegrerat lärande där studenter
              erbjuds att få arbeta i relevanta verksamheter – läs företag eller
              offentlig verksamhet – med full lön under delar av sin utbildning
              som då förstås blir något längre.
            </seg>
            <seg n="36f638f4">
              Ytterligare ett exempel jag måste nämna är Demola East Sweden
              vid Linköpings universitet. Där tar företag hjälp av studenter
              för att utveckla idéer. Jag var där på en redovisning, och det
              var inte vilka idéer som helst utan mycket avancerade sådana.
              Förra året handlade det till exempel om att få piloter att reagera
              snabbare genom användning av interaktiv teknik eller om att utveckla
              metoder för att avliva skadedjur snabbt och giftfritt. Några tjejer
              hade utvecklat ett nytt koncept för e-handel.
            </seg>
            <seg n="5c063e0d">
              Studenterna hade jobbat med projekten under en tidsperiod på
              fyra till sex månader, och resultatet – ja, vänta ni! Av de tretton
              projekt som startade kommer sju att köpas tillbaka av de företag
              som en gång presenterade idéerna. Två av projekten kommer att
              resultera i helt nya företag. Det är samverkan som heter duga!
            </seg>
            <seg n="e41c62f0">
              Den turné jag var ute på visade också att samverkan sker mellan
              lärosäten. Nya konstellationer, såsom Lärosäten Syd – där har
              vi allt från Lunds universitet till Blekinge Tekniska Högskola
              – och Fyrklövern med de nya universiteten, arbetar gemensamt för
              ökad kvalitet och minskad administration.
            </seg>
            <seg n="22d58505">
              Många lärosäten vi möter prisar de innovationskontor som Alliansen
              inrättade 2009 och menar att dessa har haft stor betydelse för
              att stötta idéer och innovationer.
            </seg>
            <seg n="2e6563ca">
              Trots allt detta positiva tycker bland annat Socialdemokraterna
              att vi bör inrätta kompetensförmedlare som ska hjälpa till att
              öka kontakterna med arbetslivet. Jag frågade några av de lärosäten
              jag besökte om detta, men det är inte riktigt vad de behöver.
              De vill inte ha kortsiktiga försöksverksamheter.
            </seg>
            <seg n="ba7bbad9">
              Likaså vill S att vi politiker ska ta ett nationellt grepp på
              hur lärosätena kan profileras och fås att samverka och även att
              webbaserat lärande ska ske. Men det är redan så mycket på gång.
              Därför måste det vara viktigare nu att respektera autonomin, målstyra
              och fortsätta på den inslagna vägen. Där säger Alliansen att vi
              ska följa upp att utbildningen och forskningen håller hög kvalitet
              i stället för att skapa oro i systemet och tillsätta utredningar
              för att titta på vilka högskolor som ska tvingas samverka med
              varandra. Jag förstår inte den idén.
            </seg>
            <seg n="ce508862">
              Efter min rundresa kan jag konstatera att lärosätena arbetar
              olika med samverkansperspektivet. Det är detta som är så spännande.
              Det finns inte en patentlösning för hur samverkan ska ske. För
              oss moderater och de andra i Alliansen är det viktigare att samverkan
              sker, inte hur.
            </seg>
            <seg n="871fb319">
              Då jag läser oppositionens motioner förvånas jag. Ambitionerna
              och visionerna för högre utbildning är i ärlighetens namn ganska
              svåra att identifiera. I stället presenteras allmänt skrivna förslag.
              De har vi sett i flera år. Ett förslag är treterminssystemet.
              Det upprepas år från år trots att möjligheten att införa treterminssystem
              har funnits i ett tjugotal år. Det är en möjlighet som lärosätena
              själva förfogar över.
            </seg>
            <seg n="a0388d87">
              Splittringen mellan partierna i oppositionen är total. Av de
              15 reservationer som finns i betänkandet är det faktiskt bara
              en som har lyckats samla åtminstone de tre rödgröna partierna.
            </seg>
            <seg n="7db61f94">
              Detta visar att det också på utbildningsområdet är en spretig
              politik från fyra oppositionspartier som ska ställas mot en enig
              allianspolitik för denna viktiga framgångs- och framtidsfråga:
              högre utbildning.
            </seg>
          </u>
          <note n="c4dfc2a7">
            Fru talman! Jag yrkar bifall till förslaget i betänkandet.
          </note>
          <note type="speaker" n="57881efd">
            Anf. 134 LOUISE MALMSTRÖM (S) replik:
          </note>
          <u who="Q3373032" xml:id="i-3ff4824cdd3c6df4-1" n="2a611e63">
            <seg n="70a7e00d">
              Fru talman! På Universitetskanslersämbetets hemsida kunde man
              häromdagen läsa att ansökan om medlemskap i den europeiska utvärderingsorganisationen
              Enqa skjuts upp. Enqa har tidigare riktat allvarlig kritik mot
              det kvalitetsutvärderingssystem som mot sektorns vilja infördes
              för ett par år sedan, och i dag är Sverige inte längre fullvärdig
              medlem utan medlem under review.
            </seg>
            <seg n="a1424d41">
              Det är naturligtvis inte Universitetskanslersämbetets eller någon
              annan myndighets fel, utan det är ett resultat av regeringens
              lomhördhet och riksdagsmajoritetens envishet att rösta igenom
              något som man redan på förhand visste var bristfälligt.
            </seg>
            <seg n="32681a56">
              Jag skulle vilja fråga dig hur det känns i dag, Betty, när man
              inte ens vågar skicka in ansökan, eftersom man vet att systemet
              inte håller måttet. Jag tycker att det är lite pinsamt för Sverige.
              Vad tycker du?
            </seg>
          </u>
          <note type="speaker" n="a8128f42">
            Anf. 135 BETTY MALMBERG (M) replik:
          </note>
          <u who="Q4898916" xml:id="i-9e24db024f7cff6e-1" n="6b7a926e">
            <seg n="5a59bb98">
              Fru talman! Det stämmer att universitetskanslern har valt att
              inte gå in med en reviderad bild och ansöka om medlemskap nu.
              Det är sant. Men jag har full respekt för universitetskanslerns
              uppfattning i frågan.
            </seg>
            <seg n="6c42821b">
              En av kritikpunkterna tidigare var att kvalitetsutvärderingssystemet
              låg för nära politiken. Jag förutsätter att också oppositionen
              backar tillbaka och ser vad man kommer att göra från Universitetskanslersämbetet.
            </seg>
            <seg n="5a65ea94">
              Kvalitetssäkringssystemet som helhet har pekat på olika utsagor
              om att en femtedel, alltså 20 procent, av utbildningarna inte
              har hållit tillräckligt hög kvalitet. Jag har exempel där flera
              rektorer har berättat. Till exempel säger Mikael Alexandersson,
              rektor vid Högskolan i Halmstad: En del förändringar var redan
              på gång, men på grund av UK-ämbetets granskning har vi fått indirekt
              stöd för olika beslut, och på så sätt har kvalitetsgranskningarna
              varit kvalitetsdrivande.
            </seg>
            <seg n="46be2070">
              Jag har också tagit fasta på att universitetskanslern själv uttrycker
              att man ser att detta har en kvalitetsdrivande effekt. Genom sina
              reflexioner ser han att det går att utveckla det ytterligare.
              Det är Universitetskanslersämbetets uppdrag.
            </seg>
            <seg n="e8ff3a95">
              Jag har en fråga till Louise Malmström. I en av era motioner
              skriver ni att ni då det gäller övergång mellan yrkeshögskola
              och universitet och högskolor vill samordna allt från poängsystem
              till utbildningarnas struktur och att de olika lärosätena ska
              ta hänsyn till detta.
            </seg>
            <seg n="3b34eed4">
              Vad menar ni med det?
            </seg>
          </u>
          <note type="speaker" n="18f917a6">
            Anf. 136 LOUISE MALMSTRÖM (S) replik:
          </note>
          <u who="Q3373032" xml:id="i-3ff4824cdd3c6df4-2" n="2a611e63">
            <seg n="99344398">
              Fru talman! Det är inte universitetskanslern som är ansvarig
              för det här systemet. När vi har ställt den här frågan tidigare
              till Jan Björklund eller andra alliansföreträdare har ni svarat
              att detta bara är en formalitet, att vi snart är fullvärdig medlem
              igen och att andra länder kommer att kopiera vårt system. Ni försöker
              få det att framstå som att det är vi som ligger i framkant.
            </seg>
            <seg n="0ed44d42">
              Nu vågar man inte ens skicka in en ny ansökan. Ett nekande svar
              och ytterligare kritik från Enqa ger nämligen inte så värst fina
              rubriker, och det vill man nog undvika, särskilt under ett valår.
            </seg>
            <seg n="55c8c096">
              Nej, jag hoppas att Betty kan förklara för sina allianskamrater
              att Sverige behöver ett kvalitetssystem som har legitimitet och
              håller internationell standard. Ni behöver inte börja om från
              noll. Det finns delar i systemet som är bra. Det är bara att se
              över och justera det nuvarande systemet i dialog med lärosätena,
              universitetslärarna och studentföreträdarna. Men det är synd att
              hålla fast vid något som skämmer ut Sverige.
            </seg>
          </u>
          <note type="speaker" n="a9d51a15">
            Anf. 137 BETTY MALMBERG (M) replik:
          </note>
          <u who="Q4898916" xml:id="i-9e24db024f7cff6e-2" n="6b7a926e">
            <seg n="bd4187b0">
              Fru talman! Jag noterar att Louise Malmström väljer att inte
              svara på frågan hur man ska göra övergången från yrkeshögskolan,
              som är en typ av lärosäte där man inte bygger på den vetenskapliga
              grunden utan har en hel del praktik i utbildningen i stället,
              jämfört med vad vi ger på universitet och högskolor. Det tycker
              jag är olyckligt, för det hade varit intressant att få förtydligat
              vad hon menar.
            </seg>
            <seg n="18b20d6c">
              Sanningen beträffande övergången från yrkeshögskoleutbildning
              in i universitet och högskolor är att den möjligheten redan finns,
              för universitet och högskolor kan bedöma reell kompetens och kan
              på så sätt validera kunskapen.
            </seg>
            <seg n="c7e6dfc4">
              Därför undrar jag: Vad är det egentligen som Socialdemokraterna
              avser när man säger detta?
            </seg>
            <seg n="c04f6c3f">
              När det gäller kvalitetsutvärderingssystem vill jag återigen
              säga att det är ett system som sorterar under Universitetskanslersämbetet.
              Jag har noterat att universitetskanslern i sina reflexioner –
              jag är säker på att också Louise Malmström har tagit del av dem
              – säger att systemet håller, enligt den bedömning som finns, men
              att det finns utvecklingsmöjligheter. Jag har också noterat att
              man kommer att ha en dialog med sektorn.
            </seg>
            <seg n="df63a49a">
              Men Universitetskanslersämbetet är ett självständigt organ. Det
              ska inte sortera under regering och inte vara nära riksdagen.
              Det var bland annat det som en del av kritiken gällde, att dåvarande
              UHÄ låg nära. Jag ser att Louise Malmström nickar instämmande
              till det.
            </seg>
            <seg n="99f2450b">
              Det är stora satsningar som har gjorts på kvaliteten. Vi har
              ökat anslagen över 60 procent till humsamsektorn, med humaniora.
              På det viset har vi nu fler disputerade lärare som är med och
              undervisar på universitet och högskolor. Det kommer att ge effekt,
              och det ser vi också på resultaten från högskolorna.
            </seg>
          </u>
          <note type="speaker" n="70109648">
            Anf. 138 TINA ACKETOFT (FP):
          </note>
          <u who="Q4933704" xml:id="i-7cf8fbf9b5f8afe5-0" n="ad8140e0">
            <seg n="ad4b9477">
              Fru talman! Målet för den svenska högre utbildningen är att Sverige
              ska vara en framstående kunskaps- och forskningsnation som präglas
              av hög kvalitet. Därför har alliansregeringen och Folkpartiet
              sedan 2006 konsekvent vidtagit åtgärder just för att höja kvaliteten
              i utbildningen generellt och i forskningen speciellt.
            </seg>
            <seg n="1b21918c">
              Lite fakta kan vara på sin plats ibland. Antalet studenter på
              högskolan har ökats sedan 2006. Andelen antagna utan tidigare
              högskolestudier har ökat i de flesta ålderskategorier. Det har
              skett en betydande ökning av antalet platser på de utbildningar
              där det finns stor efterfrågan. Till exempel har platserna på
              läkarutbildningen ökat med 44 procent och på tandläkarutbildningen
              med 36 procent jämfört med 2006. Även satsningarna på högre kvalitet
              i utbildningen har ökat. Resurserna per helårsstudent inom humaniora
              och de samhällsvetenskapliga områdena har ökat med 60 procent
              eller 10 600 kronor sedan 2006.
            </seg>
            <seg n="8d7322b1">
              De statliga forskningsanslagen ökar med sammanlagt 9 miljarder
              kronor mellan 2009 och 2016, och de direkta anslagen till universitet
              och högskolor för forskning och forskarutbildning beräknas öka
              med 900 miljoner kronor mellan 2013 och 2016.
            </seg>
            <seg n="2415a703">
              Det kan vara värt att påminna om detta ibland, för det låter
              inte riktigt så, fast vi har samma faktaunderlag. Sverige är alltså
              ett av de länder som enligt OECD satsar mest resurser per student
              inom den högre utbildningen, och vi ligger högt i internationella
              jämförelser av befolkningens utbildningsnivå. Enligt SCB beräknas
              utbildningsnivån stiga konstant fram till 2030.
            </seg>
            <seg n="6ed95eab">
              Låt mig också än en gång få påpeka att kvaliteten i den högre
              utbildningen i mycket hänger på vilka kunskaper eleverna har med
              sig in i den högre utbildningen. Om det första året på högskola
              och universitet ska tillbringas med att få eleverna att förstå
              en sammanhängande text – eller ännu värre kunna skriva en egen
              text – är mycket av vår högre utbildning bara bortkastad. De satsningar
              som görs i utbildningssystemet i de allra lägsta årskurserna är
              fundamentala för att vi ska kunna ha en högskola och en forskning
              med hög kvalitet.
            </seg>
            <seg n="4965f29c">
              Några av de punkter som har tagits upp har min kollega Betty
              Malmberg redan förtjänstfullt täckt. Men låt mig ändå ta upp några.
            </seg>
            <seg n="b5b2a8d3">
              Beträffande kvalitetsutvärderingssystemet: Perfekta resursfördelningssystem
              tror jag inte finns. Jag tycker att man ska vara ödmjuk nog att
              säga det. Det nya, kvalitetsbaserade resursfördelningssystem som
              trädde i kraft förra året följs aktivt av UKÄ, som också har i
              uppdrag att utveckla metoden i ett nära samarbete med arbetsmarknaden,
              som också ska ingå i bedömningen, detta på tal om samverkan och
              arbetsmarknadskoppling.
            </seg>
            <seg n="74525cf7">
              Det kan också vara på sin plats att påminna till exempel Miljöpartiet
              om att man mitt i det utvärderingssystem som gäller till och med
              2014 inte bör förändra systemet. Det är väl viss rim och reson
              i att ett system ska få något år på sig att verka innan man utvärderar
              det. UKÄ har också ett fritt mandat – mycket friare än det gamla
              Högskoleverket – att ändra i systemet, vilket vi också har fått
              redogörelse för i utbildningsutskottet. Från Utbildningsdepartementets
              sida har man aviserat en beredskap för att komplettera och utveckla
              systemet, om man ser att det behövs, utifrån grundprinciperna
              om att utvärdera resultat. Det är ju det vi gör – vi utvärderar
              resultat. Det är det som räknas.
            </seg>
            <seg n="4fb3b391">
              Det kan också vara bra att minnas att den dåvarande styrelsen
              för SUHF i en debattartikel i DN i slutet av 2008 eller 2009,
              tror jag, kritiserade det tidigare utvärderingssystemet, framför
              allt för att det inte fokuserade på kvalitet. Man hade alltså
              klara tankar om att det utvärderingssystem som fanns inte var
              bra.
            </seg>
            <seg n="c7ad3c40">
              Betty Malmberg har också tagit upp ett antal frågor när det gäller
              arbetsmarknadskoppling. Vi ser glädjande nog att flera lärosäten
              satsar på att just öka de praktiska inslagen i utbildningarna,
              vilket är mycket bra.
            </seg>
            <seg n="9fef48f7">
              För att visa på betydelsen av detta, utan att gå in på detaljer
              om hur det ska gå till, har regeringen gett UKÄ i uppdrag att
              stödja lärosätena i detta arbete. Av regleringsbrevet 2013 framgår
              tydligt att myndigheten ska informera universitet, högskolor och
              blivande studenter om arbetsmarknadens framtida behov och i samverkan
              med universitet och högskolor följa och redovisa de examinerades
              etablering på arbetsmarknaden.
            </seg>
            <seg n="097623d3">
              Det finns problem, och jag är den första att erkänna det. Bland
              annat är det generellt för kort undervisningstid, speciellt inom
              vissa områden. Att ha föreläsning några timmar i veckan är inte
              idealet, eller ens rimligt, inom de flesta utbildningar. Därför
              är betydelsen av de höjda ersättningsbeloppen per heltidsstudent,
              höjda basanslag, en generell finansiell satsning och den kvalitetsbaserade
              resurstilldelningen så stor samt att man då väljer att satsa på
              ökad kvalitet och inte på ett ökat antal platser. Kom ihåg att
              vi fortfarande har ett stort antal platser. Det är naturligtvis
              kvaliteten som måste öka. Här går som bekant en skiljelinje mellan
              å ena sidan Alliansens och regeringens politik och å andra sidan
              oppositionens politik.
            </seg>
            <seg n="e3d6345d">
              Resurser är viktiga, men det är hur de används som är avgörande.
              Det är lärosätena som till stor del har ansvaret att fördela resurserna.
            </seg>
            <seg n="8bbd575b">
              När det gäller breddad rekrytering krävs det fortfarande ett
              målmedvetet arbete från lärosätena och en uppbackning från politiskt
              håll. Hur det praktiska ska ske – hur och var lärosätena kommunicerar
              med yngre elever, att det finns möjlighet till support och stöd
              för att man ska kunna orientera sig som ny student och så vidare
              – måste vara upp till varje högskola. Det kan inte vi sitta i
              Helsingfors och bestämma. Det som passar i Malmö, hemma hos mig,
              passar inte i Mora. Det kan jag vara tämligen säker på.
            </seg>
            <seg n="8ef80f41">
              Vad gäller utländska studenters validering av betyg, eller om
              de saknar betyg att visa upp när de kommer hit – betyg är kanske
              inte det första man packar ned när man flyr hals över huvud från
              ett land – redovisade UHR, som är myndigheten för universitets-
              och högskoleområdet, sent förra hösten metoder för hur en sådan
              validering kan gå till. Om vi ska kunna ta vara på alla de goda
              krafter som kommer hit till vårt land är det av största vikt att
              vi får ett sådant system på plats, så att vi ser till att man
              kan validera och att man snabbt kan läsa in det som eventuellt
              behöver kompletteras för att på så sätt kunna vara till nytta
              och bidra i detta land, vilket är allas högsta dröm när de kommer
              hit.
            </seg>
            <seg n="0e2e0e03">
              Fru talman! Vi har under flera år upplevt ett ökat söktryck när
              det gäller högskolan, bland annat som en följd av stora ungdomskullar
              och ändrat studiemönster på grund av arbetsmarknadsläget. Regeringen
              har mött det med att öka antalet platser. Under 2010 och 2011
              ökade antalet platser ytterligare för att tillfälligt möta detta
              söktryck. När de tillfälliga förstärkningarna upphörde återgick
              antalet platser till tidigare nivå, men det ligger alltså fortfarande
              kvar på historiskt höga nivåer, detta samtidigt som man har fokus
              på ökad kvalitet.
            </seg>
            <seg n="d94324e3">
              Låt mig till protokollet framföra att inget parti tillför så
              många nya platser att vi når upp till nivåerna 2010 och 2011.
              Ingen av er gör det, och ingen av er har finansierat det. Det
              låter inte riktigt så när oppositionen talar.
            </seg>
          </u>
          <note n="8c10d0c6">
            Därmed yrkar jag bifall till förslaget i betänkandet och avslag
            på motionerna.
          </note>
          <note type="speaker" n="7b9c4dca">
            Anf. 139 LOUISE MALMSTRÖM (S) replik:
          </note>
          <u who="Q3373032" xml:id="i-3ff4824cdd3c6df4-3" n="2a611e63">
            <seg n="1482556d">
              Fru talman! Det är så tröttsamt med Tina Acketofts siffertricksande.
              Det går inte att jämföra dåtid med nutid eller framtid. I så fall
              skulle vi kunna kolla antalet högskoleplatser under den förra
              borgerliga regeringens tid 1991–1994 och jämföra det med antalet
              2006 då vi hade en S-regering. Det är helt ointressant. Världen
              förändras hela tiden.
            </seg>
            <seg n="90e6fcd2">
              Det som är intressant är att vårt land har haft för vana att
              ligga i framkant. Men i dag är vi utsatta för hård konkurrens
              från länderna i vår omvärld som alla rustar sina utbildningssystem.
              Vi leder knappast kunskapsligan. Vi halkar efter. Vi har närmare
              en halv miljon arbetslösa, ungdomsarbetslösheten är skyhög, söktrycket
              till högskolan är rekordhögt, och detsamma gäller yrkeshögskolan.
              Allt fler vill också anordna yrkeshögskoleutbildningar, och många
              lärosäten säger att de gärna tar emot fler studenter. Ändå drar
              regeringen ned på antalet platser i den högre utbildningen. Varför
              gör man det?
            </seg>
          </u>
          <note type="speaker" n="207fde5c">
            Anf. 140 TINA ACKETOFT (FP) replik:
          </note>
          <u who="Q4933704" xml:id="i-7cf8fbf9b5f8afe5-1" n="ad8140e0">
            <seg n="30195727">
              Fru talman! Världen förändras, säger Louise Malmström. Ja, det
              gör den sannerligen – tack och lov, höll jag på att säga. Världen
              förändras, och vår utbildningspolitik har förändrats med den.
              Denna regering satsar på kvalitet. Det är fokus på kvalitet från
              förskola till forskning, vilket är viktigt.
            </seg>
            <seg n="f898450c">
              Louise Malmström säger att det är siffertricksande. Antalet platser
              per 1 000 19–24-åringar i Sverige har sjunkit. Det stämmer; det
              är vi överens om. Det kan jag hålla med om, och det är en nackdel
              för min sida – eller hur? Men det beror på ovanligt stora årskullar
              i kombination med en minskning av det totala antalet platser till
              följd av omprioriteringar av resurser och så vidare. Sammantaget
              är det nu alltså enklare att som student komma in på högskolan
              därför att årskullarna minskar. Det är inte samma söktryck som
              det har varit.
            </seg>
            <seg n="fcdf3a33">
              Det stämmer alltså att världen förändras. Ska man hela tiden
              säga att alla studenter ska ha en möjlighet att komma in på högskolan?
              Det kan man ju säga. Men man kan också säga att det måste ställas
              vissa krav för att människor ska kunna komma in på högskolan.
              Därefter ska kvaliteten vara mycket hög så att resultaten vi får
              ut också matchar den globala konkurrens som vi möter.
            </seg>
          </u>
          <note type="speaker" n="bfa692d7">
            Anf. 141 LOUISE MALMSTRÖM (S) replik:
          </note>
          <u who="Q3373032" xml:id="i-3ff4824cdd3c6df4-4" n="2a611e63">
            <seg n="4ca58aa8">
              Fru talman! Märkligt nog är inte dessa stora satsningar det som
              lärosätena upplever. Där oroar man sig för få platser, för ryckigheten
              och tillfälliga platser under två år, trots att inga utbildningar
              är så korta, och för omfördelningen av de pengar som universiteten
              och högskolorna redan har.
            </seg>
            <seg n="0fc2aba0">
              Det faktum att kullen med 19-åringar är så liten är knappast
              särskilt relevant i sammanhanget. Det som är avgörande är hur
              man blir anställbar. Det blir man i stor utsträckning genom eftergymnasial
              utbildning.
            </seg>
            <seg n="657ca06b">
              Hur många vill läsa vidare och har behörighet att läsa vidare?
              Självklart ska man inte ha någon plats om man inte har behörighet,
              vilket du antydde, Tina Acketoft. Det är rekordmånga som vill
              läsa vidare och som har behörighet.
            </seg>
            <seg n="52093829">
              Det är också relevant om utbildningsanordnarna kan ta emot fler
              studenter inom högskolan och yrkeshögskolan med bibehållen kvalitet.
              Om ni förde lite mer dialog med lärosätena skulle ni veta att
              många kan det.
            </seg>
            <seg n="d378ccb3">
              Yrkeshögskolemyndigheten brukar säga att de skulle kunna starta
              dubbelt så många YH-utbildningar med hög kvalitet om de bara fick
              mer resurser.
            </seg>
            <seg n="f0a4de92">
              Det som också är intressant är hur omvärlden agerar. När era
              egna myndigheter pekar på att andra länders utbildningsnivå drar
              ifrån Sveriges och att dagens unga har sämre möjligheter att läsa
              vidare borde ni reagera och ta konsekvenserna av det.
            </seg>
            <seg n="5168b1d1">
              Tror ni att framtidens liv och arbetsliv kommer att kräva mindre
              eller mer kunskaper av den generation som växer upp i dag? Vi
              är rätt så säkra på att kunskapskraven hela tiden ökar. Hur tänker
              du om det?
            </seg>
          </u>
          <note type="speaker" n="d50dc13c">
            Anf. 142 TINA ACKETOFT (FP) replik:
          </note>
          <u who="Q4933704" xml:id="i-7cf8fbf9b5f8afe5-2" n="ad8140e0">
            <seg n="71b250d3">
              Fru talman! Om det är någonting som har genomsyrat Alliansens
              och Folkpartiets utbildningspolitik är det att kraven som vi har
              framför oss kommer att öka. Men det är inte alltid nödvändigtvis
              de krav som ingår i högskolans eller universitetens katalog som
              ökar, utan det handlar om valfrihet och vilka möjligheter man
              har att söka sig vidare som ung eller vuxen. Vi har definitivt
              en förändrad kravbild. Därför har vi många fler olika typer av
              utbildningar än vad vi har haft tidigare. Det tror jag att vi
              kan vara överens om.
            </seg>
            <seg n="0ee29b8c">
              Louise Malmström sade att det relevanta är att man blir anställbar.
              Jag tycker naturligtvis att det är jätteviktigt, men jag tycker
              också att det är oerhört viktigt att vi har en tillgänglig högskola
              för dem som inte bara läser för en anställning utan för framtiden
              generellt. Man ska få en bred utbildning. Man ska komma in i högskolan
              med rejält med verktyg, vilket innebär att man kan läsa, skriva
              och ta för sig av det högskolan erbjuder. Högskolan ska inte bara
              vara till för att utbilda inför en anställning utan också för
              att utbilda framtidens entreprenörer.
            </seg>
            <seg n="4a9305f1">
              Det ser ut som att Louise Malmström håller med om det, och då
              tycker jag att det hade varit klädsamt om hon också hade hållit
              med om att regeringens politik syftar till just detta.
            </seg>
          </u>
          <note type="speaker" n="a36aba15">
            Anf. 143 EMIL KÄLLSTRÖM (C):
          </note>
          <u who="Q5928457" xml:id="i-efd7c1a7400ad2b9-0" n="86f9cbbd">
            <seg n="2ccb7491">
              Fru talman! Jag har kommit på mig själv med att under Betty Malmbergs
              och Tina Acketofts anföranden sitta och nicka instämmande med
              jämna mellanrum, och jag misstänker att jag kommer att göra likadant
              vid senare talare. Det ger ju en bild av någonting, nämligen att
              vi på det här området har en väldigt sammansvetsad allians som
              befinner sig på en gemensam resa mot en bättre kvalitet i utbildningssystemet,
              mot en utökad kvantitet så länge det finns en efterfrågan på en
              sådan, mot en vassare forskning och mot att den högre utbildningen
              och forskningen ska finnas i hela landet. Det är det vår gemensamma
              politik syftar till.
            </seg>
            <seg n="9146b497">
              I stort får man ändå säga att vi lyckas ganska bra. Betty Malmberg
              pekade på en av alla dessa rankningar av högre utbildning och
              innovationskraft i Sverige, nämligen den från Universitas 21 där
              man säger att Sverige har världens näst bästa landskap när det
              gäller högre utbildning. Det finns många andra som säger att Sverige
              är med i den absoluta världstoppen när det gäller innovationskraft
              och att vara ett innovativt samhälle.
            </seg>
            <seg n="f53b107e">
              Det är mycket glädjande, och givetvis kommer vi att få kämpa
              för att behålla den positionen. Det gäller att aldrig vara nöjd
              och alltid vara beredd att ta nästa steg. Det händer nämligen
              en hel del inom den högre utbildningen och forskningen. Vi har
              bokstavskombinationer som MOOC och begrepp som nya aktörer, blended
              learning, globalisering och it-utveckling. Ja, det finns många
              saker som nu knackar på dörren och är beredda att påverka den
              globala högre utbildningen – kanske i grunden.
            </seg>
            <seg n="07016620">
              Det är lite tidigt att säga hur de aspekter jag lyfter fram kommer
              att påverka, men det vi vet är att det finns många branscher och
              fenomen som har förändrats i grunden av just digitalisering och
              globalisering: hur vi lyssnar på musik, hur vi tar del av kultur
              och hur vi reser. Det visade sig att förändringarna skedde snabbt
              när teknikskiftet väl kom och när användningen av den nya tekniken
              kom i kapp. Det är inte osannolikt att den globala högre utbildningen
              kommer att vara nästa bransch att förändras i grunden – det har
              redan tagits initiativ som edex.org, där man kan läsa en MOOC
              gratis, och det finns tankar från stora internetföretag att erbjuda
              utbildning där de bästa får jobb på företagen.
            </seg>
            <seg n="656729d0">
              Nu diskuteras fram och tillbaka hur mycket det här egentligen
              kommer att påverka, och vissa pekar på att plattformar som edex.org
              och andra kanske inte ger så stor förändring – man frågar sig
              hur många det är som använder det och så vidare. Men då ska man
              dra sig till minnes andra områden där det har skett stora förändringar.
              Inte sällan misslyckas de första skotten. I dag handlar vi våra
              kläder på nätet, men den första plattformen – den hette boo.com
              och kom under tidigt 2000-tal – var ett totalt misslyckande. Trots
              det var den ett av de första fröna till en utveckling som skulle
              komma.
            </seg>
            <seg n="cd32bd82">
              När vi skriver om den svenska politiken för detta i betänkandet
              pekar utskottet på att det här är någonting som främst lärosätena
              måste följa och att de måste ta mått och steg för att anpassa
              sig. Det är givetvis helt rätt. Det är ju de som sitter närmast
              frågorna och verksamheterna som har bäst koll och ska ha den där
              extra kollen på omvärldsförändringarna. Det vi kan göra från politikens
              håll är just att slå fast detta. Vi har även på detta område autonomi,
              och ute på lärosätena gör man klokt i att ha strategier för detta
              – kanske nya samarbeten och nya sätt att jobba – och inte sitta
              och vänta på att riksdag och regering i Helsingfors ska berätta
              hur de ska göra. Då är risken nämligen stor att vi inte hinner
              med när utvecklingen väl kommer.
            </seg>
            <seg n="aef6d57f">
              Fru talman! Kvalitet vi kanske skulle ha skyfflat in ännu mer.
              Men grundproblemet är givetvis att hålet över huvud taget skapades.
              Det är sannolikt så att inte minst humaniora och samhällsvetenskap
              måste fortsätta få mer resurser både totalt och per student. Även
              om jag inte hoppas att det blir alltför snart, utan snarare i
              en fjärran framtid, vore det intressant att se en socialdemokratisk
              regering som när den faktiskt har ansvaret lägger pengar på kvalitetsreformer.
            </seg>
            <seg n="1e586099">
              Här ska också nämnas, vilket har gjorts tidigare, Universitetskanslersämbetets
              arbete med att utvärdera utbildningarna. Precis som när det gäller
              Skolinspektionen och de lägre åldrarna är det viktigt att vi från
              statligt håll ser till att höja lägstanivån i utbildningslandskapet.
              Dåliga verksamheter, vare sig det gäller förskola eller forskarutbildning,
              ska inte finnas. Då är det viktigt med utvärderingarna. Oavsett
              vilken svensk utbildning man väljer ska den hålla en godtagbar
              lägstanivå, och det är precis det – bland annat – vår politik
              syftar till.
            </seg>
            <seg n="ab657b70">
              Fru talman! Jag skulle vilja yrka bifall till förslaget i betänkandet
              och avsluta där jag började, nämligen med den gemensamma resa
              vi befinner oss på. Den går mot ökad kvalitet och mot en kvantitet
              som hela tiden anpassas så att det svenska högskolesystemet är
              tillgängligt för alla. Resan kommer att fortsätta, och när man
              läser oppositionens delar av betänkandet slås man av frågan: Vad
              är egentligen alternativet?
            </seg>
            <seg n="005f749a">
              (Applåder)
            </seg>
          </u>
          <note type="speaker" n="95ba8d6a">
            Anf. 144 YVONNE ANDERSSON (KD):
          </note>
          <note n="a67907c8">
            Fru talman! Först vill jag yrka bifall till utskottets förslag
            och avslag på samtliga reservationer och motioner.
          </note>
          <u who="Q4935945" xml:id="i-ba7d3686639f0876-0" n="1672910e">
            <seg n="1753b14c">
              Det är alltid med stor respekt som man går upp i kammarens talarstol,
              i dag med extra stor respekt. Det är mandatperiodens sista debatt
              om högskolan utifrån motionsbetänkandena, och för min egen del
              är det den sista.
            </seg>
            <seg n="b97d7be9">
              Sverige är en kunskapsnation med djupa rötter i den kultur som
              präglats av kristen etik och västerländsk humanism. Detta utgör
              en värdegrund för hela det svenska utbildningssystemet. För att
              konkretisera det får denna värdegrund sin giltighet och tydlighet
              i alla människors lika och unika värde, oavsett begåvning, bakgrund,
              läggning etcetera.
            </seg>
            <seg n="eb8d506f">
              Vad innebär det då för högskolans verksamhet? Jo, till exempel
              att samhället har ett ansvar att erbjuda möjligheter för alla
              unga att komma vidare i livet, förädla sina begåvningar, studera
              och nå sina livsmål. Med den utgångspunkten har vi kommit långt
              i Sverige.
            </seg>
            <seg n="0c84ac7a">
              Högskolan kan, som vi har hört också i mina kollegers anföranden,
              sägas ha två eller kanske tre viktiga mål, att stötta den unge
              i så kallad bildning i vid mening, att medverka till att tillgodose
              arbetsmarknadens behov av duglig arbetskraft och samverkan – samhällsmål
              och individuella mål.
            </seg>
            <seg n="932d6489">
              Jag är överens med Louise Malmström om bildningsmålet. Tyvärr
              har hon redan gått. Annars hade det varit trevligt för mig att
              som sista talare i debatten få debattera med henne.
            </seg>
            <seg n="bdbdfce4">
              Vad som är jätteviktigt i de här sammanhangen är att vi har en
              högskola som uppfyller våra övergripande mål. Vi är lyckligt lottade.
              Sverige är näst bäst av ett 50-tal länder. Det finns möjligheter
              för alla att gå en högskoleutbildning i någon form.
            </seg>
            <seg n="d85b6bbe">
              Fru talman! Jag tänker säga några ord om kvalitetssäkringssystemet.
              Om detta har det förts livliga diskussioner, och debatten har
              varit högljudd. I början av den här debatten riktade Jabar Amin,
              Miljöpartiet, kritik. Han är inte heller kvar i kammaren så att
              jag kan föra debatten vidare med honom. Jag vill ändå för protokollets
              skull säga att det är lätt att kritisera ett system när man inte
              känner sig tvungen eller ens manad att komma med ett förslag på
              hur man vill att det ska vara.
            </seg>
            <seg n="e12b432e">
              Som vi har hört ville alla ha ett annorlunda kvalitetsutvärderingssystem.
              Det var inte bra att utgå från kursplanerna och i princip bara
              utvärdera dem. Nej, vi ville utvärdera utbildningarnas resultat
              och kvalitet. Alldeles oavsett vad olika oppositionsföreträdare
              har lyft fram är en sak klar: Ingen har i dag kommit med något
              som är bättre, och inga av oppositionsföreträdarna har vid något
              tillfälle i utskottet uttryckt att de vill ha tillbaka det gamla.
            </seg>
            <seg n="7a26d90b">
              Summan av den här argumentationen och de här politiska ståndpunkterna
              är att vi har ett system som vid dags dato är det bästa som vi
              kan enas om. Att systemet möjligtvis behöver utvecklas tror jag,
              för allting behöver utvecklas och förändras över tid. Men vi kan
              vara glada över att vi har ett system som är det bästa hitintills.
            </seg>
            <seg n="6b1eebc8">
              Fru talman! När det gäller broar mellan högskola och yrkeshögskola
              vill vi från Alliansen uttrycka vår stolthet över den yrkeshögskola
              som med framgång verkar och som det tog många år för oss i Alliansen
              och för oss kristdemokrater att få igenom. Jag har nu haft möjligheten
              att få vara i riksdagen under fyra mandatperioder, och en av mina
              första motioner handlade just om yrkeshögskolan. Vi hade fått
              en total tyngd på teoretiska utbildningar. Det fanns ett fjärde
              år på tekniskt gymnasium och enskilda tekniska högskolor, men
              sedan var det tunga teoretiska utbildningar. De har varit bra,
              riktigt bra, men det blev för ensidigt.
            </seg>
            <seg n="080c2c4d">
              I dag har vi en yrkeshögskola som vi är glada för. Bara i år
              är det drygt 10 000 nya platser på de 327 nya utbildningarna.
              Vi har hela tiden en utveckling av yrkeshögskolan. Och de som
              har gått där får i princip allihop arbete.
            </seg>
            <seg n="617a2b71">
              Dessutom har det visat sig, när vi har gått in och granskat våra
              utbildningar inom akademin, att det är mycket av reell kompetens
              som räknas, att det är mycket av praktiska inslag och många möjligheter
              till valideringar. Om oppositionen vill ha en integrering mellan
              yrkeshögskola och övrig högskoleutbildning vill jag säga att det
              snarast vore att sudda ut något som har visat sig vara bra. Vi
              har dessa två utbildningsformer som samverkar, och det sker validering
              av kunskaper som gör att man kan förflytta sig mellan utbildningsformerna.
            </seg>
            <seg n="007110c2">
              Fru talman! Jag måste ta upp en sak till. Det är väldigt intressant
              att få möjligheten att höra Socialdemokraterna lovprisa yrkeshögskolan.
              Vi fick kämpa för att få igenom den. När vi väl fick makten iscensatte
              vi den med mycket praktisk yrkeskunskap i.
            </seg>
            <seg n="7918566f">
              Ungefär hälften av alla yrkeshögskolor drivs av privata utbildningsanordnare.
              När vi talar om vinster är detta väldigt spännande, för det är
              faktiskt riktigt bra utbildning som genomförs av vinstdrivande
              bolag i yrkeshögskolan. Vi vill naturligtvis ha det så. Nu är
              det ju en stympad opposition som jag har att debattera med, eftersom
              hälften har lämnat kammaren. Men det skulle vara intressant att
              få veta vad Vänstern och Socialdemokraterna tänker göra med de
              bolag vilka lyfter upp hela yrkeshögskolan som har varit så framgångsrik.
            </seg>
            <seg n="d5a53587">
              Vi har hittat en modell som är hållbar över tid och som har kvalitetskrav.
              Man tar ansvar för de utbildningar man bedriver, och hälften är
              faktiskt privata bolag.
            </seg>
            <seg n="26922dd3">
              För oss kristdemokrater handlar det inte särskilt mycket om bolagsform.
              Vi tycker att det är bra om det är bra kvalitet på utbildningarna
              och studenterna får en bra utbildning. Om det är ett bra samarbete
              mellan utbildning och näringsliv bryr vi oss inte så jättemycket
              om vilka vinster bolagen får.
            </seg>
            <seg n="86a63aa4">
              Fru talman! Bildningsidealet har vi talat om flera gånger, så
              jag tänker sammanfatta det jag har sagt.
            </seg>
            <seg n="ce8c7d53">
              Oppositionen är splittrad i högskolefrågor. Det är vad jag kan
              konstatera efter den här debatten och som sista talare. De kritiserar
              utvärderingssystemet som vi har utvecklat med möda och tagit många
              diskussioner om, men de har inget nytt förslag, inget gemensamt
              och inte ens något var för sig. De vill ta bort vinstdrivande
              företag, vilket skulle demontera hela den framgångsrika yrkeshögskolan.
            </seg>
            <seg n="fa3282c5">
              Alliansen har utvecklat en högskola som visar på mångfald, kvalitet
              och livskraft och med mest resurser per student bland alla OECD-länder.
              Sverige ligger på andra plats bland OECD-länderna, ett 50-tal
              länder. Vi har mycket att vara nöjda med.
            </seg>
          </u>
          <note n="680e1396">
            I detta anförande instämde Annika Eclund (KD).
          </note>
          <note n="60313e3d">
            Överläggningen var härmed avslutad.
          </note>
          <note n="18af8bff">
            19 § Vattenvård
          </note>
          <note type="speaker" n="cf74843b">
            Anf. 145 JAN-OLOF LARSSON (S):
          </note>
          <u who="Q3374555" xml:id="i-eeddffd8e036639e-0" n="c0cfa163">
            <seg n="6081e03f">
              Fru talman! Nu ska vi debattera ett motionsbetänkande som rör
              vattenvård. Motionsförslagen handlar om EU:s strategi för Östersjön,
              åtgärder mot vattenföroreningar och övergödning samt skydd för
              grund- och dricksvatten.
            </seg>
            <seg n="5654c342">
              Bedömningen av övergödning av hav, sjöar, vattendrag, grundvatten
              och landmiljöer är i stort sett densamma som tidigare år, det
              vill säga att målet inte är möjligt att nå till 2020 med i dag
              beslutade eller planerade åtgärder och styrmedel. Detta innebär
              att miljötillståndet i många fall fortfarande är kraftigt påverkat
              av tillförseln av övergödande ämnen via luft och vatten. Östersjön
              är svårt drabbad av syrebrist, och övergödningen är en av orsakerna
              till detta. Det är inte en hemlighet för någon. Utbredningen av
              syrefria bottnar i Östersjön har tredubblats under 2000-talet
              och ligger nu på en nivå som aldrig tidigare har dokumenterats.
            </seg>
            <seg n="99bc387f">
              När havsmiljön diskuteras kopplas detta omedelbart ihop med internationella
              åtgärder, olika – men fina – målbeskrivningar, flaggskeppsprojekt
              och ännu mer vackra ord.
            </seg>
            <seg n="7e3574a9">
              EU har lyckats enas om att Östersjön ska ha rent vatten, trafikeras
              av ren och säker sjöfart samt att samarbetet för en god havsmiljö
              ska förbättras. Jag undrar vilket land som inte skulle ställa
              upp på denna målsättning.
            </seg>
            <seg n="eede773e">
              Men det är sedan, när verktygen ska utformas och åtgärderna ska
              sättas i sjön, som länderna börjar bevaka sina egna intressen
              och ekonomiska åtaganden. Och det svenska hanterandet är inte
              ett dugg bättre än många andra länders.
            </seg>
            <seg n="be4dd8d3">
              Inför Helcoms senaste möte i BSAP, Baltic Sea Action Plan, var
              Sverige Polens starkaste allierade. Det visade sig att samtliga
              länder ligger efter i sina strävanden att uppfylla sina åtaganden.
              Och någon reaktion från den svenska regeringen på hur de ska klara
              sina ambitioner kommer inte.
            </seg>
            <seg n="ed6cbdef">
              När det gäller övergödning har allianspartierna, och framför
              allt Centern, pratat om ett handelssystem för kväve och fosfor.
              Denna fråga lyftes redan under tiden i opposition. Vad har det
              då blivit av dessa ambitioner på åtta år? Ingenting. Kanske beror
              det på att det skulle kunna drabba någon bundsförvant. Men jag
              är helt säker på att om detta parti skulle komma i opposition
              efter höstens val återkommer säkert detta krav.
            </seg>
            <seg n="f920a269">
              Fru talman! När miljöministern inför miljö- och jordbruksutskottet
              redovisade regeringens arbete med miljöministermötet inom Helsingforskommissionen,
              Helcom, betonade hon de åtgärder som Sverige vidtar för att minska
              jordbrukets påverkan på övergödningen. Det handlade mycket om
              åtgärder inom landsbygdsprogrammet som ger stöd till odling av
              fånggrödor, bevarande av kantzoner och konstgjorda våtmarker.
              Det är åtgärder som bidrar till minskat läckage av näringsämnen
              från jordbruksmarken till havet. Dessa lyftes fram för att visa
              de andra länderna vilka åtgärder Sverige vidtagit och inspirera
              dem till en lika ambitiös politik.
            </seg>
            <seg n="a80f4220">
              I en debattartikel i Hallands Nyheter om arbetet i Helcom strök
              Lena Ek under att det är en prioriterad fråga för oss att minska
              näringsläckaget från jordbruket. Då är det värt att konstatera
              att mellan 2006 och 2009 har det gjorts färre åtgärder för att
              minska växtnäringsläckaget än tidigare. Insatser för fånggrödor
              låg 2010 på bara 60 procent av målet. Ersättning för användningen
              av restaurering och anläggning av våtmarker låg på katastrofalt
              dåliga 30 procent.
            </seg>
            <seg n="4527167e">
              Så har utfallet blivit i en miljöfråga som regeringen har prioriterat.
              Vän av ordning kan föreställa sig hur det gått för de miljöfrågor
              som inte har prioriterats.
            </seg>
            <seg n="028d27f8">
              Fru talman! Rent vatten är en av våra viktigaste ekosystemtjänster,
              och dricksvatten är vårt viktigaste livsmedel. Arbetet med att
              skydda dricksvattentäkter pågår, men mycket återstår. Fortfarande
              saknar många ytvattentäkter skydd i form av vattenskyddsområden,
              och många kommuner saknar vattenförsörjningsplaner.
            </seg>
            <seg n="24bcd0b6">
              Ett allvarligt hot mot ytvattentäkter och ytliga grundvattentäkter
              har nu blivit tydligt genom klimatförändringarnas effekter på
              nederbörden. Klimatförändringarnas påverkan på dricksvattnet handlar
              både om ökade vattenmängder i avloppssystemen och mikrobiologisk
              påverkan på vattenkvaliteten. Om vattenförsörjningen försämras
              kan det leda till stora kostnader för samhället. Det har redan
              visat sig några gånger.
            </seg>
            <seg n="7d25a3d2">
              Ett samlat arbete med verksamheter, organisationer och boende
              runt vattentäkterna kan identifiera och motverka risker för dricksvattentäkter
              genom inrättandet av vattenskyddsområden där särskilda regler
              gäller för att skydda råvattnet, som är en gemensam resurs. För
              att lyckas med det krävs ett tydligt nationellt stöd för vilka
              ansvarsförhållanden som ska gälla, ett rimligt nationellt skydd
              för de stora ytvattentäkterna och ett starkare stöd till kommunerna
              som har ansvaret. Vidare anser vi att arbetet med att skydda vattentäkterna
              måste intensifieras genom en förändrad prioritering hos de statliga
              myndigheter som har ansvaret.
            </seg>
            <seg n="f07ba04c">
              EU och vattendirektivet har varit och är en het fråga alltsedan
              Vattenverksamhetsutredningen lämnat sina två delbetänkanden. Vattenverksamhetsutredningen
              har gjort det regeringen beställt. Den har levererat de förslag
              på lagändringar som krävs. Syftet är att klara EU:s ramdirektiv
              för vatten. När utredningen kommer med sitt slutliga förslag här
              i maj har vi alla pusselbitar på plats.
            </seg>
            <seg n="db71d4e6">
              I debatten som följt i delbetänkandets kölvatten kan jag lugnt
              påstå att överord och brösttoner som inte har någon plats för
              att skapa underlag för seriösa ställningstaganden har använts
              från båda sidor.
            </seg>
            <seg n="0182a9c2">
              Vattenkraften är oerhört central för den svenska energiförsörjningen,
              därmed också för jobben i den energiintensiva industrin och får
              en ännu större roll i framtiden som reglerkraft i den svenska
              omställningen till 100 procent förnybar energi.
            </seg>
            <seg n="0749050a">
              Vi socialdemokrater anser det självklart att Sverige ska följa
              de EU-direktiv som medlemsländerna tillsammans kommit överens
              om och att vattenkraften självklart, liksom all annan energiproduktion,
              ska bära sin miljöpåverkan.
            </seg>
            <seg n="4e0f5db5">
              Det handlar om biologisk mångfald i rinnande vatten, utsläpp
              av mediciner i vårt grundvatten, sjöar och hav och enskilda avlopp
              som inte fyller kraven men inte åtgärdas. Ja, motionerna avhandlar
              det mesta, och det är lite som nyårsfilmen om betjänten på tv.
              Det är samma procedur varje år. Motioner läggs, få åtgärder vidtas
              och miljömålen nås inte.
            </seg>
            <seg n="c5ca4b3e">
              Fru talman! Jag står bakom alla våra reservationer men yrkar
              bifall till reservation nr 15.
            </seg>
          </u>
          <note type="speaker" n="77e2e8f5">
            Anf. 146 KEW NORDQVIST (MP):
          </note>
          <u who="Q6015942" xml:id="i-3248a9fed7dda8a7-0" n="d061d8f2">
            <seg n="859b16c9">
              Fru talman! Låt mig börja med att säga att jag ställer mig bakom
              Miljöpartiets samtliga reservationer, men för tids vinnings skull
              yrkar jag bara bifall till reservationerna 8 och 15.
            </seg>
            <seg n="dc925275">
              Jag misstänker att samtliga talare i dag kommer att säga att
              vatten är vårt viktigaste livsmedel. Så gör även jag.
            </seg>
            <seg n="9aae1e08">
              Cirka hälften av Sveriges dricksvatten tas från vattendrag och
              hälften från grundvatten.
            </seg>
            <seg n="1f207462">
              Varje dygn använder varje person i genomsnitt ca 160 liter vatten
              fördelat på 10 liter för dryck och mat, 30 liter för toalettspolning,
              30 liter för disk, 20 liter för tvätt, 60 liter för personlig
              hygien och 10 liter för övrig användning. Allt detta är vatten
              av dricksvattenkvalitet. Det är något vi tar för givet i Sverige.
            </seg>
            <seg n="6d369422">
              På Dagens Nyheters debattsida kunde vi i januari läsa om ett
              antal forskare som skriver att undersökningar visar att vart tredje
              svenskt grundvattenprov är förorenat av växtskyddsmedel från jordbruket.
              I många kommuner är just skyddet av dricksvattentäkter ett stridsämne.
              Lantbrukare vill ha ersättning för intrång i rätten att bruka
              sin mark. Jag tycker tvärtom, att det är stötande att man vill
              ha ersättning för att inte förorena dricksvattentäkten.
            </seg>
            <seg n="3e9da0a2">
              Enligt EU:s ramdirektiv för vatten, implementerat i svensk lag,
              ska övervakningsprogram upprättas inom varje vattendistrikt för
              att man ska kunna bedöma statusen på våra vatten samt besluta
              om miljökvalitetsnormer och åtgärdsbehov.
            </seg>
            <seg n="452ffa76">
              I dag har endast 14 procent av svenska grundvattenförekomster
              någon form av övervakning. Samtidigt som det enligt vattendirektivet
              finns krav på övervakning saknas direkt finansiering. Jag vill
              i likhet med föregående talare, Jan-Olof Larsson, lyfta fram klimatförändringarnas
              påverkan på vattenkvaliteten.
            </seg>
            <seg n="e31f607c">
              Det behövs inte bara mer statliga pengar, utan jag anser att
              principen om att förorenaren ska betala måste tillämpas. En annan
              föroreningskälla är övergödning, där kväve omvandlat till nitrit
              och nitrat hittas i brunnar, framför allt på landsbygden. Jordbruket
              sprider ca 200 000 ton konstgödselkväve på jordbruksmark varje
              år. Jag anser att det är angeläget att minska övergödningen och
              föreslår i en motion att det ska införas en skatt på konstgödsel,
              på kväve- och kadmiuminnehållet.
            </seg>
            <seg n="151200b5">
              Övergödningen drabbar också våra sjöar och hav, vilket flera
              forskningsprojekt har visat på, bland annat det så kallade Berasprojektet,
              där regeringen inte har skjutit till medel för att projektet ska
              kunna slutföras – något som vi från Miljöpartiet beklagar.
            </seg>
            <seg n="19ec3281">
              En annan hjärtefråga, fru talman, är skyddet av Vättern.
            </seg>
            <seg n="a793deec">
              Vättern hyser såväl natur- och miljömässiga som samhällsviktiga
              värden, och är därför skyddad av fyra riksintressen enligt miljöbalken
              – friluftsliv, fiske, natur och kulturmiljö. Dessutom är Vättern
              i sin helhet ett Natura 2000-område, en del av EU:s nätverk av
              skyddade områden. Vättern är också dricksvattentäkt för cirka
              en kvarts miljon människor, och ytterligare kommuner är på väg
              att ansluta till Vättervatten. Nu i dagarna kom det glädjande
              beskedet om att göra Vättern till skyddsvattentäkt.
            </seg>
            <seg n="649299bd">
              Östra Vätterbranterna är också biosfärområde under Unesco – en
              utmärkelse som ställer krav på långsiktigt hållbar samhällsutveckling.
            </seg>
            <seg n="4a7798af">
              Dessutom kan Vättern som dricksvattentäkt bli ovärderlig i en
              framtid om till exempel havsnivån stiger och ger upphov till saltvatteninträngning
              i Mälaren, som i dagsläget är dricksvattentäkt för i princip hela
              Mälardalen. Även den europeiska kontinenten tittar på Vättern
              som möjlig framtida dricksvattentäkt. Man måste också ha i minnet
              att omsättningstiden för Vätterns vatten är drygt 60 år.
            </seg>
            <seg n="4db042f2">
              Fru talman! Därför är det oroande att flera aktiviteter pågår
              eller planeras som hotar Vätterns dricksvattenkvalitet. Jag tänker
              då på försvarets bombningar av Vättern, hotet om att utvinna fossilgas
              – så kallad frackning – och planerna på gruvdrift vid Norra Kärr
              i Gränna, endast 1,5 km från Vättern.
            </seg>
          </u>
          <note n="6563f745">
            Och med det, fru talman, yrkar jag alltså bifall till reservationerna
            8 och 15.
          </note>
          <note type="speaker" n="c1cc03b7">
            Anf. 147 JOSEF FRANSSON (SD):
          </note>
          <u who="Q5740653" xml:id="i-ed257e6623e79374-0" n="400649a6">
            <seg n="82a56f09">
              Fru talman! En miljöpolitik för hållbar utveckling är avgörande
              för att uppnå Sverigedemokraternas övergripande mål om att till
              våra barn lämna ifrån oss vår hembygd, vårt land och vår planet
              i lika bra eller bättre skick än det vi en gång ärvde. Detta gäller
              inte minst vårt vatten, som är ämnet för dagens debatt.
            </seg>
            <seg n="fc9bb608">
              Det finns ett par olika skolor för vad som är en politik för
              hållbar utveckling. I den ena skolan är det den av människan orörda
              naturen som primärt ska skyddas från den destruktiva människans
              framfart.
            </seg>
            <seg n="25d05bad">
              Människan lyfts ur utanför ekologin och ses som ett hot för miljön.
            </seg>
            <seg n="553c4aef">
              I denna skola finns tendenser att vilja motverka ekonomisk tillväxt
              och mänsklig exploatering av naturresurser.
            </seg>
            <seg n="63f4de4e">
              Själv tillhör jag i huvudsak den andra skolan där jag menar att
              nyttjande av naturresurser, ekonomiskt välstånd och tillväxt är
              en förutsättning för förverkligandet av en god miljöpolitik.
            </seg>
            <seg n="c71369f7">
              All empirisk erfarenhet visar att rika länder visar en större
              miljöhänsyn än fattiga, även om sambandet givetvis inte är spikrakt
              linjärt. Vi kan se detta fenomen i realtid i Kina. Kina har i
              expressfart industrialiserats med utsläpp av gifter och med stort
              miljöslitage som konsekvens.
            </seg>
            <seg n="cc38b5f8">
              Merparten människor kommer från en bakgrund med extrem fattigdom,
              men en allt större kinesisk medelklass börjar nu ställa krav på
              en förbättrad livsmiljö.
            </seg>
            <seg n="25115956">
              När vi människor har säkrat våra mest basala behov såsom mat,
              vatten och tak över huvudet och känner en grundläggande trygghet
              för framtiden tenderar vi att bli mer villiga att ta hänsyn till
              vår livsmiljö och vara villiga att avsätta en del av lönen för
              att så ska ske.
            </seg>
            <seg n="1a09a0db">
              Människan kan tveklöst vara en fiende både för sig själv och
              för andra levande organismer på jorden, men människan är samtidigt
              den enda varelsen med förmåga att ta ekologisk hänsyn.
            </seg>
            <seg n="a63f2b2a">
              På samma gång som vi kan vara destruktiva och utrota djur och
              andra organismer kan vi också rädda dem och skapa förbättrade
              förutsättningar och livsmiljöer även då hoten kommer från helt
              naturliga orsaker, frånkopplat mänsklig aktivitet.
            </seg>
            <seg n="a8990851">
              Som ett konkret exempel kan man ju nämnas att man kan kalka en
              sjö som av helt naturliga orsaker är försurad för att upprätta
              en god livsmiljö för fiskar och andra djur.
            </seg>
            <seg n="ca429e01">
              Ekonomisk tillväxt korrelerar också tydligt med en mer stabil
              befolkningstillväxt.
            </seg>
            <seg n="be36aa29">
              Vad som är hönan och ägget i den ekvationen kan säkert diskuteras,
              men tveklöst vill jag ändå påstå att kvinnors deltagande i den
              värdeskapande aktiviteten är en nyckelfaktor. Jämställdhet mellan
              könen är alltså inte bara ett mål i sig, utan även ett medel för
              att nå det ekologiskt hållbara samhället.
            </seg>
            <seg n="0851bd58">
              I detta betänkande diskuterar vi en rad olika frågeställningar
              kring hur vi ska förbättra vattenkvaliteten i vattendrag, hav,
              sjöar och våra dricksvattenledningar. Jag vill påstå att det egentligen
              inte finns några jättestora ideologiska skiljelinjer i det här
              betänkandet.
            </seg>
            <seg n="77b02b15">
              Alla vill vi givetvis åt samma håll och ha den goda vattenkvaliteten,
              även om det skiljer i förslag på åtgärder, resurstilldelning och
              prioritetsordning.
            </seg>
            <seg n="758441df">
              Men något som jag ser som en röd tråd genom de flesta av förslagen
              i betänkandet är att de kostar pengar. I princip samtliga åtgärder
              gör anspråk på ett skapat värde från helt andra sektorer. Få,
              om ens något, av förslagen i betänkandet är direkt värdeskapande.
            </seg>
            <seg n="4967c330">
              Indirekta ekonomiska vinster kan givetvis göras i form av bättre
              hälsa, större fiskefångster och så vidare, men min poäng är att
              i en svagare ekonomi hade debatten här i dag säkert sett helt
              annorlunda ut.
            </seg>
            <seg n="5065aa9d">
              Allmänhetens efterfrågan på åtgärder för förbättrad livsmiljö
              hade med all sannolikhet varit lägre.
            </seg>
            <seg n="2607ef21">
              Givetvis måste det också sägas: Rikedom är ingen garant för miljömässigt
              riktiga prioriteringar och avvägningar, men fattigdom är en garant
              för försummelse.
            </seg>
            <seg n="6c721a06">
              Som en slutsats av detta vill jag poängtera: En miljöpolitik
              som inte tydligt tar hänsyn till människan och nationens ekonomiska
              välstånd riskerar att bli direkt kontraproduktiv.
            </seg>
            <seg n="e057f365">
              Den som i miljöns namn riskerar, eller rent av bekämpar, det
              ekonomiska välståndet blir i realiteten miljöns största fiende.
            </seg>
            <seg n="ccea4fd9">
              Fru talman! I vår budget har vi i Sverigedemokraterna föreslagit
              ökade anslag för åtgärder i Östersjön. Vi menar att mer kan och
              bör göras gällande övergödningsproblematiken och sanering och
              återställning av förorenade områden. Dock är det givet att fler
              länder än Sverige måste vara involverade i Östersjön för att livsmiljön
              i havet väsentligt ska kunna förbättras.
            </seg>
            <seg n="794acccb">
              Likaså har vi i Sverigedemokraterna noterat den stora problematiken
              med plastskräp som flyter upp på vår svenska västkust, vilken
              behandlas i reservation nr 6 i dagens betänkande. Kopiösa mängder
              sopor dumpas i haven för att sedan följa havsströmmar till bland
              annat våra kuster. Det är inget lättlöst problem, det ska sägas,
              men frågan måste få prioritet på dagordningen vid internationella
              samtal. Med det sagt yrkar jag bifall till reservation nr 6.
            </seg>
            <seg n="5193dff9">
              Framöver lär också dricksvattenfrågor bli ett alltmer angeläget
              ämne i olika sammanhang. I reservation nr 16 konstateras att det
              på sina håll i landet blivit alltmer komplext att hålla isär avloppsvatten
              och dricksvatten, vilket i något fall fått allvarliga konsekvenser
              för en kommuns invånare.
            </seg>
            <seg n="27819de4">
              Här tror jag att det krävs ett fortsatt fokus i politiken och
              från myndigheter. Därför vill jag yrka bifall till reservation
              nr 16.
            </seg>
          </u>
          <note type="speaker" n="7b1cd5ef">
            Anf. 148 JENS HOLM (V):
          </note>
          <u who="Q946708" xml:id="i-8dba8924ec56e71f-0" n="8ab77ab1">
            <seg n="2d6d5412">
              Fru talman! Läget för Östersjön är minst sagt akut. Antalet syrefria
              bottnar har trefaldigats bara under 2000-talet. Vi kan själva
              bevittna det kritiska läget om vi färdas med båt eller befinner
              oss vid våra kustlinjer längs med Östersjön under sommartid. Då
              ser man exempelvis algblomningen breda ut sig.
            </seg>
            <seg n="008b4cfc">
              Precis som regeringen konstaterar i sin egen budget kommer miljökvalitetsmålen
              Ingen övergödning och Levande sjöar och vattendrag inte att uppnås
              med de beslut som man hittills har fattat. Då är det hög tid att
              vi fattar nya beslut, att vi anslår mer pengar och att vi har
              en ambitiösare politik för vattenvård och inte minst för Östersjön.
            </seg>
            <seg n="24d48f49">
              Östersjön är ett känsligt hav. Kring Östersjöns kuster lever
              ungefär 100 miljoner invånare från nio olika länder. Det är ett
              hav som är hårt trafikerat både av yrkestrafiken och av många
              människor som åker till exempel båt och vattenskoter. Längs med
              Östersjöns kuster finns också mycket tunga industrier, reningsverk
              och jordbruksverksamhet. Östersjön är också nästan lite av en
              sjö, eftersom det är så lite cirkulation av nytt vatten. Därför
              är det extremt viktigt att vi tar ansvar för Östersjön och att
              vi har en ambitiösare politik än den som förs nu.
            </seg>
            <seg n="ff1fe699">
              Vi i Vänsterpartiet lägger fram flera konkreta förslag på hur
              vi ska lösa det här akuta läget för Östersjön och andra förorenade
              vattendrag. Vi lägger fram dem i det här betänkandet som heter
              Vattenvård , och vi lägger fram dem i andra sammanhang också.
            </seg>
            <seg n="b5144e87">
              Några förslag som vi har är att vi vill kraftsamla kring ekologisk
              produktion av livsmedel, som medför mycket mindre avgångar av
              kväve och fosfor som leder till övergödning. Produktion av ekologiska
              livsmedel har inga utsläpp av kemikalier och gifter som det konventionella
              jordbruket tyvärr kan medföra. Vi tar principen om att förorenaren
              ska betala på största allvar. Det är en princip som brukar omhuldas
              av de flesta partier i den här kammaren, nämligen att om man släpper
              ut ska man få betala för det i form av skatter och avgifter.
            </seg>
            <seg n="a304a978">
              Jag noterade att Centerpartiet lade fram ett förslag, i höstas
              var det väl, i sitt miljöprogram om en skatt på kemikalier. Det
              är bra. Men varför vill man inte ha en skatt på konstgödsel? Vi
              vet att konstgödsel, handelsgödsel, påverkar miljön negativt.
              Man borde åtminstone få betala för denna negativa påverkan. På
              så sätt skulle vi också dra in viktiga resurser till miljöarbetet
              i jordbruket.
            </seg>
            <seg n="c2e3bc60">
              Vänsterpartiet var det första partiet som lade fram en motion
              i Sveriges riksdag om att minska köttkonsumtionen. Vi vet att
              den intensiva djupuppfödningen medför stora utsläpp av växthusgaser
              och påverkar vårt grundvatten och vårt hav. Därför vore det bra
              om vi kunde äta mer vegetariskt och mindre kött. Vi har en konkret
              politik för det.
            </seg>
            <seg n="5770e8c0">
              Den relativt omfattande gödslingen av våra skogar för att träden
              ska växa snabbare och man därmed ska kunna avverka tidigare leder
              också till stora avgångar av kväve, vilket förvärrar övergödningen.
              Det här är ett bortglömt problem och ingenting som vi riktigt
              har tagit fasta på. Ingen vet exakt hur mycket gödsel som används
              i skogen, men vi i Vänsterpartiet säger att vi måste komma till
              rätta med det.
            </seg>
            <seg n="5b76b8ff">
              Vi vill satsa på mer järnvägstrafik och mindre transporter med
              lastbil. Vi höjer anslagen till havsmiljöarbetet, och i det här
              betänkandet föreslår vi tillsammans med S och MP att vi ska fasa
              ut användningen av tvåtaktsmotorer som också leder till stora
              utsläpp i vårt hav. Det här är konkreta saker som vi kan göra
              här och nu i Sverige, och det här är saker som regeringen tyvärr
              inte tar fasta på, men det borde man göra.
            </seg>
            <seg n="71b900d0">
              Minst lika viktigt är det internationella arbetet för att rädda
              Östersjön. Jag tänker särskilt på arbetet inom den så kallade
              Helsingforskonventionen, Helcom, där man har tagit fasta på en
              handlingsplan för att komma till rätta med de stora miljöproblemen
              i Östersjön. Baltic Sea Action Plan heter den.
            </seg>
            <seg n="f309ce88">
              Inom ramen för den här handlingsplanen har alla länder gjort
              åtaganden när det gäller hur mycket man ska minska sina utsläpp
              av kväve och fosfor. Det svenska åtagandet innebär att vi ska
              minska våra utsläpp med 9 000 ton kväve och ungefär 500 ton fosfor
              till 2021. Vi har kommit en bit på vägen, men Sverige och alla
              andra åtta länder inom Helcom har fortfarande långt kvar för att
              uppnå sina mål. När Världsnaturfonden gjorde en granskning i somras
              av hur det går med uppfyllandet av målen inom Helcom var inget
              av de nio länderna på gång att uppnå sina mål, utan alla ligger
              efter i arbetet. Sverige utmärker sig tyvärr inte som något av
              de bättre länderna utan ligger någonstans i mitten.
            </seg>
            <seg n="c2779d22">
              Det här är oerhört allvarligt. Jag har diskuterat den här frågan
              i riksdagens kammare med miljöminister Lena Ek. Jag kan säga att
              jag verkligen tror att miljöministern har goda intentioner. Det
              är mycket som hon vill göra. Men samtidigt ser jag en ryckighet
              i den svenska politiken. Jag ser en stor inkonsekvens i den svenska
              politiken. Det känns som att regeringen inte riktigt vet vad man
              vill göra. Ett exempel är anslagen till havsmiljö, anslaget 1:12
              i miljöbudgeten i regeringens budget. När jag debatterade det
              här med Lena Ek var hon stolt och sade att nu storsatsar vi på
              havsmiljön och anslår nästan 200 miljoner kronor mer, tror jag
              att det var, till havsmiljön. Det kan ju låta väldigt bra, men
              då ska man komma ihåg att året innan, för 2013, drog man ned på
              havsmiljöbudgeten med över 200 miljoner kronor. Jag förstår inte
              varför man har den här ryckigheten i politiken. De som drabbas
              främst av det är de som ska rädda Östersjön, de som arbetar med
              konkreta havsmiljöprojekt inom jordbruket, i havet och i våra
              sjöar och andra vattendrag.
            </seg>
            <seg n="63e6a84a">
              Vi i Vänsterpartiet har lyft fram att det behövs konkreta och
              bindande krav inom jordbruket för hur vi ska minska utsläppen
              av kväve och fosfor. Från regeringen får jag höra att vi ska arbeta
              med frivillighet i stället. Det är inget fel med frivillighet
              eller med projekt som till exempel Greppa näringen. Men problemet
              är att de inte omfattar alla lantbrukare.
            </seg>
            <seg n="0b4a7779">
              Sannolikt omfattar det dem som är ambitiösa och dem som vill
              mycket. Men vi måste faktiskt se till att alla lantbrukare har
              bindande krav på att de ska minska sina utsläpp av fosfor och
              kväve, det som leder till övergödningen av Östersjön.
            </seg>
            <seg n="26e90c8d">
              Tyvärr kan jag inte säga att det här betänkandet, Vattenvård
              , kommer att rädda varken Östersjön eller andra hårt drabbade
              vattendrag i Sverige. Det finns 18 reservationer i betänkandet;
              många av dem innebär konkreta förslag på förbättringar. Men eftersom
              Sverigedemokraterna röstar med de borgerliga partierna i så gott
              som alla omröstningar kommer de här konkreta reformerna och förbättringsförslagen
              troligen att röstas ned när vi röstar om betänkandet.
            </seg>
            <seg n="237b8f8c">
              Därför behövs det en ny regering i Sverige, en regering som sätter
              havsmiljöfrågorna före andra, kortsiktiga intressen.
            </seg>
          </u>
          <note n="0e660d82">
            Jag vill härmed yrka bifall till reservation 8 och 15.
          </note>
          <note type="speaker" n="8c36726b">
            Anf. 149 GUSTAV SCHYLLERT (M):
          </note>
          <u who="Q104215586" xml:id="i-dbfe7b9f95b211a3-19" n="0a590405">
            <seg n="9709b0bc">
              Herr talman! Vi debatterar i dag miljö- och jordbruksutskottets
              betänkande 8, Vattenvård. Alla motioner från den allmänna motionstiden
              under 2012 och 2013, hela 48 stycken yrkanden, som på något eller
              några sätt har med vattenvård att göra ska alltså debatteras i
              dag.
            </seg>
            <seg n="215c54af">
              I hela 22 punkter sammanfattas motionsförslagen om allt från
              Östersjön till Vättern, från grundvatten till dricksvatten och
              från fartyg ovan ytan till vrak därunder. Och detta är bara några
              av de ämnen som betänkandet berör.
            </seg>
            <seg n="2ad30454">
              Som traditionen bjuder här i Sveriges riksdag avstyrks samtliga
              motionsförslag.
            </seg>
            <seg n="3c0d35bc">
              Vattnet är samtidigt kanske något av det viktigaste vi har. Det
              är själva förutsättningen för livet. Nyttjandet av våra sjöar,
              hav och kuster är mångfasetterat. Vi får vårt dricksvatten härifrån.
              Ett stort antal människor är för sin försörjning beroende av vårt
              vatten. Många gånger är vårt vatten grunden för rekreation och
              nöje. Vår vattenvård är därför också viktig, och väldigt många
              åtgärder är på gång.
            </seg>
            <seg n="14ef7e4b">
              Herr talman! Ett av de områden som vi diskuterar är Östersjön.
              Där kan det konstateras att det redan under Sveriges ordförandeskap
              i EU år 2009 antogs en strategi för Östersjöområdet. I strategin
              finns en konkret åtgärdsplan med 15 prioriterade områden och ett
              åttiotal flaggskeppsprojekt. Flera av dessa har som syfte att
              minska övergödningen och föroreningen av Östersjöns vatten.
            </seg>
            <seg n="92d0fb1f">
              Sveriges nationella plan för att uppfylla det svenska åtagandet
              inom Helcoms aktionsplan för Östersjön, Baltic Sea Action Plan,
              omfattar inte mindre än 150 åtgärder. Tyngdpunkten ligger på övergödning,
              farliga ämnen och biologisk mångfald inklusive fiske och sjöfart.
              Sedan 2011 ansvarar Havs- och vattenmyndigheten för arbetet att
              följa upp genomförandet av åtgärder inom Baltic Sea Action Plan.
            </seg>
            <seg n="1527198b">
              Anslaget för åtgärder för havs- och vattenmiljö som infördes
              2007 har successivt ökat. I budgetpropositionen för 2014 omfattar
              anslaget närmare 673 miljoner kronor. Det satsas på lokala vattenvårdsprojekt
              med 75 miljoner, och det arbetas med en satsning på 32 miljoner
              kronor fram till år 2017 för arbete med avancerad rening av avloppsvatten.
            </seg>
            <seg n="69a77033">
              Herr talman! Ett annat område är arbetet med att förhindra vattenföroreningar.
              Där är inte minst arbetet med att minska förekomsten av läkemedelsrester
              och andra kemiska substanser viktigt. Regeringen satsar 32 miljoner
              kronor fördelade på fyra år till avancerad teknik för rening av
              läkemedelssubstanser och andra svårnedbrytbara kemikalier i avloppsvatten.
              Även i regeringens proposition På väg mot en giftfri vardag –
              plattform för kemikaliepolitiken , som vi ska behandla här senare
              i år, utvecklas insatser för att nå det nya etappmålet.
            </seg>
            <seg n="0b8a6ec3">
              Vad gäller läckande vrak och risken för dessas inverkan på vattenföroreningar
              har regeringen gett uppdrag och fått rapport om inventering av
              sådana vrak. Sjöfartsverket konstaterade då att det är högst osannolikt
              med oljeutsläppskatastrofscenarier. Miljödepartementet bereder
              frågan om övriga risker.
            </seg>
            <seg n="18139282">
              Regeringen gav redan år 2011 Naturvårdsverket i uppdrag att genomföra
              en särskild satsning på att minska nedskräpningen vid våra kuster.
              Helcomländernas miljöministrar beslutade också i fjol att till
              nästa år utveckla en regional handlingsplan för att avsevärt minska
              mängden marint skräp.
            </seg>
            <seg n="94c8b267">
              Sverige har sedan många år implementerat EU:s vattendirektiv
              i svensk rätt, och det arbetas dagligen med miljökvalitetsnormer
              och åtgärdsprogram. Arbetet med miljöövervakningen intensifieras.
            </seg>
            <seg n="5f849e9a">
              Reglerna om vattenverksamhet i miljöbalken ses över, bland annat
              i syfte att säkerställa principen om att förorenaren betalar och
              att bästa möjliga teknik ska användas.
            </seg>
            <seg n="4eae80b0">
              Herr talman! Ytterligare ett område är arbetet mot övergödningen
              som fortsätter även om belastningen av kväve- och fosforföroreningar
              minskar. I den miljömålsberedning som nu sitter och utarbetar
              en strategi är åtgärder mot övergödning en mycket viktig del.
              Det satsas på lokala vattenvårdsprojekt med 75 miljoner, och det
              arbetas med en satsning på 32 miljoner kronor fram till år 2017
              för arbete med avancerad rening av avloppsvatten.
            </seg>
            <seg n="f687cfbe">
              Landsbygdsprogrammet med miljömålet Ingen övergödning kommer
              också att vara viktigt. Kombinationen av de regler vi har, frivilliga
              åtgärder inom jordbruket och åtgärder för avloppsrening gör att
              de svenska betingen för utsläpp av kväve och fosfor kommer att
              uppnås.
            </seg>
            <seg n="ce636c18">
              För att förhindra övergödningen pågår också inom ramen för Östersjöstrategin
              ett antal aktiviteter för att minska toalettavfall från färjor
              och fartyg. För att fartygen ska kunna lämna allt toalettavfall
              till en mottagningsanordning i stället för i havet pågår arbetet
              med att uppgradera mottagningsanordningarna inom ramen för Helcom.
            </seg>
            <seg n="2a47801c">
              Kommunerna har fått stöd i arbetet med enskilda avlopp. Användning
              av miljöbalkens regelverk har framför allt lett till högre åtgärdstakt.
              Regeringen bereder ärendet om bättre samspel mellan myndigheter
              inom tillsyn och prövning även i denna del.
            </seg>
            <seg n="5bec7e31">
              Herr talman! Våra vattentäkter är ett centralt område inom vattenvården.
              Våra kunskaper om grundvattnet i Sverige har ökat, och regeringen
              har fattat beslut om preciseringar av miljökvalitetsmålet som
              rör grundvatten vad avser bland annat nivåer och kvalitet. Även
              Miljömålsberedningen arbetar med att fastställa styrmedel och
              åtgärder för att uppnå miljömålet Grundvatten av god kvalitet.
            </seg>
            <seg n="4bdd050c">
              För att trygga våra dricksvattentäkter har regeringen tillsatt
              en utredning med uppdrag att utreda bland annat tillgång, kontroll
              och krisberedskap. Den del av utredningen som rör vattentäkternas
              skydd ska redovisas senast den 30 juni nästa år.
            </seg>
            <seg n="f3229ca5">
              Herr talman! Låt mig avslutningsvis konstatera att det trots
              att betänkandet som sagt behandlar hela 48 motioner i 22 punkter
              och spänner över ett stort fält ändå finns tre saker som får anses
              vara gemensamma. För det första måste de åtgärder man föreslår
              inom vattenvårdsfrågorna finansieras, för det andra är de beroende
              av internationell samverkan och för det tredje måste de vara en
              del av en sammanhållen politik.
            </seg>
            <seg n="93128365">
              För att ta dessa i tur och ordning: Finansieringen är som sagt
              central, naturligtvis även inom detta område. Frågan är då hur
              oppositionen vill finansiera sin vattenvårdspolitik. Vems budget
              är det som gäller – eller ska oppositionens olika skattehöjningar
              staplas på varandra?
            </seg>
            <seg n="b034de58">
              När vi pratar om den internationella samverkan är alla dessa
              frågor direkt beroende av internationellt samarbete. Vårt medlemskap
              i Europeiska unionen är centralt i arbetet för god vattenvård
              – vi delar faktiskt vårt vatten med våra grannar. Hur ser det
              rödgröna alternativet ut i frågan om EU-medlemskapet?
            </seg>
            <seg n="3af60c53">
              Till sist, vilken är den sammanhållna vattenvårdspolitiken hos
              oppositionen? I endast två av de 18 reservationer som oppositionen
              lämnat är de rödgröna partierna överens. Vilken vattenvårdspolitik
              blir det som gäller om de rödgröna bildar regering?
            </seg>
          </u>
          <note n="2db93a41">
            Med detta, herr talman, yrkar jag bifall till utskottets förslag.
          </note>
          <note type="speaker" n="0a8fb2ab">
            Anf. 150 JAN-OLOF LARSSON (S) replik:
          </note>
          <u who="Q3374555" xml:id="i-eeddffd8e036639e-1" n="c0cfa163">
            <seg n="3026a415">
              Herr talman! Först vill jag hälsa Gustav Schyllert välkommen
              till sin första debatt för det här utskottet.
            </seg>
            <seg n="16f04c4d">
              Som jag tog upp i mitt anförande sade miljöministern när hon
              redovisade för miljö- och jordbruksutskottet att när det gäller
              övergödning var något hon skulle lyfta fram för de andra länderna
              runt EU just detta med stöd till odling av fångstgrödor, bevarande
              av kantzoner och arbetet med konstgjorda våtmarker. Att satsa
              på detta bidrar verkligen till att minska utsläppen av näringsämnen
              från jordbruksmarker till havet. Likadant framhöll hon detta när
              hon nu blev intervjuad i nyheterna.
            </seg>
            <seg n="30e4a752">
              Det är konstigt när miljöministern säger att det här är ett prioriterat
              område samtidigt som den totalt eniga regeringen beslutar att
              sluta med stöd till kantzoner, odling av fångstgrödor och konstgjorda
              våtmarker. Vi får heller inte höra ett enda ord om vad man ska
              ersätta detta med.
            </seg>
            <seg n="20f659bb">
              Nu har ni konstaterat att med den politik som den totalt eniga
              regeringen bedriver – eller rättare sagt med frånvaron av miljöpolitik
              hos regeringen – uppnår man inte miljömålen i de frågor vi diskuterar
              här i dag. Men i stället för att då lägga till medel för att nå
              målen tar ni bort åtgärder.
            </seg>
            <seg n="c32bcfb2">
              Det ska nu bli intressant att få höra vad denna eniga regering,
              som tar bort stödet till dessa åtgärder, har hittat på för något
              enigt förslag på åtgärder att införa.
            </seg>
          </u>
          <note type="speaker" n="18e28b57">
            Anf. 151 GUSTAV SCHYLLERT (M) replik:
          </note>
          <u who="Q104215586" xml:id="i-dbfe7b9f95b211a3-20" n="0a590405">
            <seg n="037eba3d">
              Herr talman! Regeringen har ju i budgetpropositionen gjort en
              permanent satsning på 75 miljoner, framför allt för att minska
              övergödningen i fråga om vattenkvaliteten.
            </seg>
            <seg n="988c1e95">
              Det är klart att man som opposition alltid kan säga att det är
              för lite och för sent, men i jämförelse med vad? För lite i jämförelse
              med vad? För sent i jämförelse med vad? Socialdemokraterna får
              ju redogöra för vilket alternativ man har, vilken tidplan och
              vilka resurser. Och med vem ska det genomföras? Det räcker ju
              inte att Socialdemokraterna står i talarstolen här och säger vilken
              uppfattning man har, utan det måste finansieras och tidsättas.
              De frågorna hade det varit intressant att få höra svaret på från
              Socialdemokraterna.
            </seg>
          </u>
          <note type="speaker" n="bd4b39d0">
            Anf. 152 JAN-OLOF LARSSON (S) replik:
          </note>
          <u who="Q3374555" xml:id="i-eeddffd8e036639e-2" n="c0cfa163">
            <seg n="8cf103ca">
              Herr talman! Vi har redovisat våra förslag, och vi har lagt fram
              vår budget. Om du, Gustav Schyllert, bara tar del av den tror
              jag att du hittar både förslagen och hur vi finansierar dem. Bland
              annat har vi avsatt 1 miljard till miljömålen, som vi vill använda
              för att stödja kommunerna i att genomföra detta.
            </seg>
            <seg n="ff93b035">
              De 75 miljoner du talar om är ju en droppe i havet i jämförelse
              med det ni tar bort. Ni minskar de facto pengarna för de här åtgärderna.
              Ni har inte föreslagit en enda åtgärd för att motverka det negativa
              resultat som nu blir fallet när de prioriterade områdena och åtgärderna
              tas bort. Kan du inte komma med en enda hint om vad ni försöker
              föreslå för något? Ett enda förslag skulle det vara intressant
              att få höra.
            </seg>
          </u>
          <note type="speaker" n="a5e7e48c">
            Anf. 153 GUSTAV SCHYLLERT (M) replik:
          </note>
          <u who="Q104215586" xml:id="i-dbfe7b9f95b211a3-21" n="0a590405">
            <seg n="e4a9d677">
              Herr talman! Jag har i och för sig i talarstolen redovisat ganska
              mycket av det som händer, och det finns också med i utskottets
              betänkande. Sedan säger Socialdemokraterna om anslag man har i
              sin budget att man har pengar för detta. Men de pengarna finns
              ju enbart i den socialdemokratiska budgeten! Med all respekt för
              er tror jag faktiskt inte att ni når 50 procent i nästa val, och
              då saknas det ju parlamentariskt stöd för dessa satsningar.
            </seg>
            <seg n="bbbad2f9">
              Det är klart att det går att utmåla detta som satsningar. Det
              må så vara, men de ska ju genomföras. Är man inte överens med
              andra eller har 50 procent av rösterna går det ju inte att förhålla
              sig till de frågorna.
            </seg>
            <seg n="e817d232">
              För lite och för sent är det bärande temat i oppositionens argumentation,
              men då är den naturliga följdfrågan: för sent i jämförelse med
              vad, och för lite i jämförelse med vad?
            </seg>
          </u>
          <note type="speaker" n="0ec39fdc">
            Anf. 154 JENS HOLM (V) replik:
          </note>
          <u who="Q946708" xml:id="i-8dba8924ec56e71f-1" n="8ab77ab1">
            <seg n="f6696d6b">
              Herr talman! Även jag vill hälsa Gustav Schyllert välkommen till
              debatten i kammaren. Det är väl premiär.
            </seg>
            <seg n="a8ca0579">
              Jag hajade till lite då Gustav Schyllert sade att anslagen till
              havsmiljön har successivt ökat. Det beror ju lite på hur man räknar
              och vad man jämför med. Jan-Olof Larsson har tagit upp en del
              av de minskade miljöanslag som Moderaterna och de övriga borgerliga
              partierna är ansvariga för.
            </seg>
            <seg n="83d06d4e">
              Gustav Schyllert går in i detalj på anslagen. Det stämmer som
              han säger att 2014 ligger havsmiljöanslaget i regeringens budget,
              1:12, på 673 miljoner kronor. Så mycket är korrekt, och det är
              mer än anslaget var för 2013. Det är också korrekt. Men året dessförinnan,
              2012, låg anslaget på 788 miljoner kronor. Det är mer än 100 miljoner
              kronor mer än den nivå man ligger på under innevarande år.
            </seg>
            <seg n="aa2b9d96">
              Den stora neddragningen under 2013 innebar till exempel att Havs-
              och vattenmyndigheten i praktiken inte kunde lova ut några nya
              LOVA-bidrag under hela 2013. Nu finns det 75 miljoner mer för
              de viktiga LOVA-bidragen. Det är bra. Det innebär att en massa
              projekt kan startas igen, projekt som man var tvungen att avsluta
              tidigare för att regeringen drog in alla pengar.
            </seg>
            <seg n="e0f845ae">
              Jag undrar: Varför denna ryckighet i politiken, och hur kan ni
              kalla en minskning med mer än 100 miljoner i förhållande till
              2012 för en satsning?
            </seg>
          </u>
          <note type="speaker" n="922b1846">
            Anf. 155 GUSTAV SCHYLLERT (M) replik:
          </note>
          <u who="Q104215586" xml:id="i-dbfe7b9f95b211a3-22" n="0a590405">
            <seg n="99a79199">
              Herr talman! Ryckighet i politik blir det om man inte är överens
              om tagen. Överens om tagen måste man vara om man ska kunna föra
              en effektiv politik.
            </seg>
            <seg n="3d27b494">
              Vi har meddelat de här anslagen och budgeterat så här, och därför
              ser det ut på det viset. Om ni i Vänsterpartiet har andra förslag
              och andra idéer om hur det ska vara måste ni redovisa hur det
              ska genomföras. Det räcker ju inte att bara Vänsterpartiet tycker
              detta. Vilken politik får väljarna i sådana fall – är det ert
              förslag eller någon annans förslag? Hur blir det egentligen?
            </seg>
            <seg n="0e05ab9c">
              I två av 18 reservationer är S, V och MP tillsammans. Det är
              en niondel. Det är klart att man kan kalla sin niondelspolitik
              för att man är mycket bättre än regeringen och ha samma inställning
              som Socialdemokraterna, alltså att regeringen anslår för lite
              och att det kommer för sent, men man blir svaret skyldig: för
              lite i jämförelse med vad, och för sent i jämförelse med vad?
              På den frågan blir Jens Holm svaret skyldig.
            </seg>
          </u>
          <note type="speaker" n="24e90613">
            Anf. 156 JENS HOLM (V) replik:
          </note>
          <u who="Q946708" xml:id="i-8dba8924ec56e71f-2" n="8ab77ab1">
            <seg n="898a185e">
              Herr talman! Hoppsan, det var inte mycket till svar från Gustav
              Schyllert, måste jag säga. Jag frågade varför ni drar ned med
              exakt räknat 112 miljoner kronor från ett anslag på 788 miljoner
              år 2012 till dagens nivå 673 miljoner kronor år 2014. Jag förstår
              att det för utomstående blir väldigt mycket miljoner och siffror
              hit och dit, men alla förstår nog att det är en ganska kraftig
              neddragning.
            </seg>
            <seg n="df3543df">
              Gustav Schyllert frågar vad politiken blir med Vänsterpartiets
              politik. Vi anslår extra pengar både till Havs- och vattenmyndigheten
              och till LOVA-bidragen. Vi lägger 85 miljoner utöver vad regeringen
              satsar på hav och på LOVA-bidrag.
            </seg>
            <seg n="4acb24ce">
              Det är lite märkligt att Gustav Schyllert säger att han inte
              vet vad det skulle bli för politik om vi skulle hamna vid makten.
              Det är precis som Gustav Schyllert säger att 48 motioner har lämnats
              in och att det finns 18 reservationer. Många av dem skulle kunna
              gå igenom om det inte vore för att den borgerliga regeringen hela
              tiden har Sverigedemokraternas stöd. Så är det i minst nio av
              tio omröstningar i den här kammaren. Det är ni som regerar med
              det benägna stödet från Sverigedemokraterna, och det vet ni mycket
              väl.
            </seg>
            <seg n="b2ee18f4">
              Vänsterpartiet, Socialdemokraterna och Miljöpartiet är överens
              om en sak. Regeringen uppnår inte miljömålen. 14 av 16 miljömål
              uppnås inte, inte heller på havsmiljöområdet. Vi är överens om
              att det behövs en kraftsamling. Det behöver satsas mer pengar.
            </seg>
            <seg n="ca6c2bb6">
              Vi har inte exakt samma siffror, för vi gör tre olika budgetar.
              Men inriktningen är helt klar. Det måste vara slut med det stora
              miljösveket. Nu vill jag veta, Gustav Schyllert: Hur kan den här
              neddragningen bli en satsning? Varför den här ryckigheten? Varför
              lägger man först ned en massa projekt? Nu pytsar man in lite mer
              pengar, så att man kan kicka i gång dem igen.
            </seg>
          </u>
          <note type="speaker" n="637b5dfa">
            Anf. 157 GUSTAV SCHYLLERT (M) replik:
          </note>
          <u who="Q104215586" xml:id="i-0f9e4012a612b53e-1" n="0a590405" next="i-61b54a0dfaf306cb-1">
            <seg n="8a2fd819">
              Herr talman! Hoppsan! Man är överens om att man är emot regeringen
              – det räcker knappast för att regera landet. I grunden handlar
              det om att ha en politik för arbete som gör att det skapas resurser
              som man kan tillföra till exempel till detta område. Då duger
              det inte med en niondelspolitik.
            </seg>
            <seg n="2ae05670">
              Vi kan i och för sig fortsätta med det här rätt länge, men jag
              inser att klockan är ganska sent slagen, så jag nöjer mig med
              att konstatera en sak. Hade vi gått på vattnet hade du sagt: Ja,
              det är för att ni inte kan simma.
            </seg>
          </u>
          <note n="69e1ea5f">
            Anf. 158 ANITA BRODÉN (FP):
          </note>
          <u who="Q104215586" xml:id="i-61b54a0dfaf306cb-1" n="0a590405" prev="i-0f9e4012a612b53e-1">
            <seg n="ee69bb52">
              Herr talman! Att vatten och vattenvård berör många av oss råder
              det ingen tvekan om. Häromdagen anordnades över blockgränsen exempelvis
              ett mycket välbesökt frukostmöte kring dricksvattenfrågan.
            </seg>
            <seg n="7eafba8e">
              Regeringen har också gett den parlamentariska Miljömålsberedningen
              i uppdrag att särskilt ta sig an vattenfrågan. Där ska vi den
              9 juni lämna ifrån oss ett betänkande med förslag på etappmål
              och med bedömningar när det gäller hur en samhällsförändring måste
              till för att vi ska kunna få en sammanhållen och hållbar vattenpolitik.
              Det handlar om hur den ska se ut för att vi ska kunna nå miljömålen.
            </seg>
            <seg n="effbc8e9">
              Och det är inte lite. Sex av riksdagens miljökvalitetsmål har
              direkt anknytning till vatten. Det finns också en koppling till
              fem miljökvalitetsmål utöver dem. Tala om att ta ett helhetsgrepp!
            </seg>
            <seg n="c14322a3">
              Utöver beredningsarbetet i Miljömålsberedningen pågår utredningar
              med koppling till vattnet. Det är Vattenverksamhetsutredningen,
              som redan har lämnat två av sina delbetänkanden, och Dricksvattenutredningen.
              Och inte minst pågår det ett intensivt arbete i internationella
              forum, där Sverige och regeringen är djupt involverade och pådrivande.
            </seg>
            <seg n="7e4b1946">
              Samarbetsorganet Helcom har nämnts här i dag. Det arbetas intensivt
              med att minska fosfor- och kvävebelastningen i Östersjön för att
              senast 2021 uppnå en god miljöstatus i Östersjön.
            </seg>
            <seg n="96f49623">
              Den svenska planen när det gäller våra åtgärder innehåller 150
              punkter – det är 150 åtgärder. Regeringen har börjat bocka av.
              Det är fosfatförbud i tvätt- och dricksvatten. Det handlar om
              tvättmedel och något mer – nu kommer jag inte på det; jag kommer
              på det sedan. Det är förbud mot att släppa ut toalettavfall från
              fritidsbåtar och färjetrafik. Och det är beslut om att man senast
              2018 ska ha det här förbudet också för kryssningsfartyg.
            </seg>
            <seg n="0cb16127">
              Sverige har varit pådrivande för att få de strängare kraven vad
              gäller en ny reningsteknik men också mottagningsanordningar. Ett
              arbete pågår också med jordbruket.
            </seg>
            <seg n="353b30f7">
              Jag skulle vilja kontra en del när det gäller Greppa Näringen.
              Jag upplevde nämligen att Jens Holm var ganska arrogant och menade
              att det är bra men att det inte är så många som är anslutna. Jag
              kollade snabbt upp det. Det visade sig att 2001 var 1 130 lantbrukare
              anslutna – vi kan veta att det i runda slängar finns 22 000 heltidslantbrukare.
              År 2012 var 10 445 lantbrukare anslutna. Jag tycker att det visar
              att det inte är en liten del väldigt aktiva, utan det är en stor
              del väldigt aktiva lantbrukare. Det har visat sig att de miljöåtgärder
              som man har vidtagit för att minska näringsläckage har gett effekt.
            </seg>
            <seg n="5532865e">
              Jag kan konstatera att vi har Östersjömiljarden. Vi satsade på
              en havs- och vattenmyndighet. Vi har satsat på en Östersjöambassadör.
              Allt detta är viktigt och har gjort skillnad.
            </seg>
            <seg n="6fb393b3">
              Det raljeras en del med siffror. Jag hörde tidigare att vi hade
              minskat anslaget. Faktum kvarstår, att det är första gången. Det
              var när alliansregeringen kom till makten som det blev ett särskilt
              havsmiljöanslag. Östersjömiljarden tror jag att en del av er kommer
              ihåg. Det betydde oerhört mycket. Det blev ett startskott för
              ett intensivt arbete för just Östersjön.
            </seg>
            <seg n="f820f4ad">
              I år, 2014, är det 672 miljoner kronor. Det är mycket. Vi kan
              jämföra. Vi kan se lite grann på hur det var för ett antal år
              sedan. Jag kan titta på år 2000. Jag kan då få fram, om jag läser
              siffrorna rätt, att det är en satsning på Östersjön på 25 miljoner
              kronor. Jag tycker att vi ska vara lite ödmjuka när vi håller
              på med siffror. Därmed är det inte sagt att allting är färdigt,
              klappat och klart. Vi vet att vi har enorma utmaningar framför
              oss. Det tar vi tag i.
            </seg>
            <seg n="75cd04bb">
              Under Sveriges ordförandeskap i EU tog exempelvis nuvarande kommissionär
              Malmström initiativ till EU:s Östersjöstrategi. EU har också utpekat
              Östersjön som ett prioriterat område. Ett 80-tal flaggskeppsprojekt
              är i gång eller har avslutats. Sverige implementerade för tio
              år sedan EU:s vattendirektiv. Vi organiserade det på ett klokt
              sätt med fem vattendistrikt, där fem länsstyrelser fick ansvar
              och utsågs till vattenmyndigheter. Havs- och vattenmyndigheten
              har huvudansvar – jag påminner om att Havs- och vattenmyndigheten
              tillkom under alliansregeringen.
            </seg>
            <seg n="3add0086">
              Det krävs dock en utökad miljöövervakning. Det har vi tagit till
              oss från EU. En kritik har riktats. Det är därför något som regeringen
              nu arbetar med.
            </seg>
            <seg n="e269859f">
              Herr talman! Vad gäller övriga synpunkter – det gäller miljökvalitetsnormer,
              gränsvärdesnormer, grundvatten och skydd av dricksvattentäkter
              – är det frågor som vi just nu håller på och borrar i. Jag ber
              att få återkomma till det.
            </seg>
            <seg n="2171b4b2">
              Men jag vill ändå nämna någonting om enskilda avlopp, för det
              har kommit upp som en fråga i en av motionerna. Havs- och vattenmyndigheten
              har fått huvudansvar också i de här frågorna. Tillsammans med
              Boverket arbetar man nu med att se hur man ska kunna vägleda för
              att minska de negativa utsläpp som sker från dåligt fungerande
              enskilda avlopp. Det är nämligen oacceptabelt med det stora antalet
              enskilda avlopp som inte fungerar.
            </seg>
            <seg n="b74fc92d">
              Herr talman! För någon vecka sedan var flera av oss ledamöter
              med i en debatt i Västerås. I det sammanhanget nämndes från oppositionen
              att alliansregeringen hade strukit LOVA-resurserna. Jag vill påpeka
              än en gång – vi påpekade det då – att det är fel. 75 miljoner
              finns. Våra oppositionsvänner säger säkert att det inte är tillräckligt.
              Nej, det är det inte om vi enbart hade satsat på det, men när
              vi lägger till detta gör det också nytta.
            </seg>
            <seg n="1491ea19">
              Herr talman! Jag vill avslutningsvis säga något om ett par av
              de frågor som oppositionen har lyft fram.
            </seg>
            <seg n="ce9bea49">
              En fråga gäller utsläpp från ägarlösa vrak. Det är något som
              vi fortsätter att ta på allvar. Det har visat sig att inte enbart
              de stora oljeutsläppen från de ägarlösa vraken är allvarliga utan
              också de diffusa kroniska utsläppen är allvarliga. Därför har
              utsläppen analyserats, och Miljödepartementet går igenom inventeringen
              för att komma fram till i vilken ordning utsläppen ska hanteras
              – de mest farliga eller de mest allvarliga.
            </seg>
            <seg n="1282dfe0">
              Läkemedelsrester är en annan fråga som man arbetar med. Det gäller
              även nedskräpning.
            </seg>
            <seg n="d800df49">
              Jag vill också säga något om tvåtaktsmotorer. De är ett problem
              som ska tas på största allvar, och det är större än man kan tro.
              Därför är den strategi som har tagits fram så välkommen. Tvåtaktsmotorer
              byggda efter 2007 ska dessutom vara CE-märkta.
            </seg>
          </u>
          <note n="097fa624">
            Herr talman! Jag yrkar bifall till förslaget i betänkandet och
            avslag på samtliga yrkanden.
          </note>
          <note type="speaker" n="2ff3494b">
            Anf. 159 JENS HOLM (V) replik:
          </note>
          <u who="Q946708" xml:id="i-8875d01c1df880a6-0" n="8ab77ab1" next="i-d581978e36c5ef9b-0">
            <seg n="61fec5bd">
              Herr talman! Jag känner mig apostroferad av Anita Brodén. Jag
              ville börja med Greppa näringen. Om Anita Brodén uppfattade det
              så att jag raljerade om Greppa näringen kan jag tala om att det
              absolut inte var min mening. Jag vet att ungefär 10 000 i dag
              är anslutna till Greppa näringen. Det är fantastiskt. Men det
              är fortfarande mindre än hälften av heltidslantbrukarna. Sedan
              finns också många tusen deltidslantbrukare.
            </seg>
            <seg n="a32279af">
              Min poäng är att jag vill ha ungefär den nivå som man ligger
              på i Greppa näringen eller för alla lantbrukare som söker miljöersättningar
              för miljöskyddsåtgärder. Jag vill att den nivå som gäller för
              till exempel obligatoriska växtnäringsbalanser, där man har räknat
              ut hur mycket fosfor och kväve på lantbruksnivå som kan släppas
              ut, ska vara standard. Den ska gälla för det svenska lantbruket.
              Greppa näringen ger bra inspiration. Men om även du, Anita, anser
              att vad de gör är bra, undrar jag varför vi inte lagstiftningsvägen
              ser till att den nivån blir standard för alla lantbrukare?
            </seg>
            <seg n="4f6e2463">
              Sedan var det frågan om anslagen. Om man drar ned nivån från
              800 miljoner kronor för havsmiljön till knappt 700 miljoner kronor,
              måste det väl ändå anses vara en neddragning? Under 2013 sade
              till och med Havs- och vattenmyndigheten att de inte kunde lova
              några nya LOVA-projekt under 2013 därför att det inte fanns några
              pengar.
            </seg>
            <seg n="b8a72049">
              Nu finns pengar, och det är bra. Men det är inte tillräckligt.
              Varför ryckigheten? Det är de som ska arbeta med miljön som drabbas.
            </seg>
          </u>
          <note n="3bf302d7">
            Anf. 160 ANITA BRODÉN (FP) replik:
          </note>
          <u who="Q946708" xml:id="i-d581978e36c5ef9b-0" n="8ab77ab1" prev="i-8875d01c1df880a6-0">
            <seg n="29a97170">
              Herr talman! Jag börjar med frågan om Greppa näringen. Tack för
              de orden! Jag uppskattar de varma orden och det arbete som sker
              inom Greppa näringen. Nu är det så lyckligt att Greppa näringen
              inte är den enda gruppen. Jag brukar ofta, herr talman, i dessa
              sammanhang lyfta fram Odling i balans. Det finns flera olika grupper
              som arbetar med i princip samma sak. Sammantaget har mer än hälften
              av Sveriges lantbrukare under ett fåtal år kommit in i arbetet.
              Här stimulerar de varandra.
            </seg>
            <seg n="5542e59a">
              Jag har ofta sagt att eko-odlingen är en spjutspets och har drivit
              fram en positiv utveckling. Likadant känner jag för Odling i balans
              och Greppa näringen. Här stimulerar de varandra. Om några få år
              – hoppas jag – tror jag att vi i en liknande debatt kan konstatera
              att de allra flesta lantbrukare är anslutna eller kommer att ansluta
              sig, så att vi alla kan känna oss stolta och nöjda. Jag är oerhört
              stolt över att det är så många som på frivillig basis har gjort
              det.
            </seg>
            <seg n="18905c76">
              Sedan var det ryckigheten i anslagen. I den bästa av världar
              skulle väl jag självklart önska att vi hade haft en Östersjömiljard
              varje år. Men det är ett givande och tagande i en budget. Ett
              år fick vi dra ned rejält på pengarna för Östersjösatsningen,
              men det hade sin naturliga förklaring. Då var det en stor satsning
              på att starta Havs- och vattenmyndigheten. Det fanns en sådan
              förklaring.
            </seg>
          </u>
          <note type="speaker" n="5ae8ff33">
            Anf. 161 JENS HOLM (V) replik:
          </note>
          <u who="Q946708" xml:id="i-8875d01c1df880a6-1" n="8ab77ab1" next="i-d581978e36c5ef9b-1">
            <seg n="7e0ea2cf">
              Herr talman! Jag instämmer i att vi inte lever i den bästa av
              världar. Vi har en moderatledd regering som ensidigt prioriterar
              att sänka skatterna. Regeringen har sänkt skatterna med ungefär
              140 miljarder kronor. Då blir till exempel havsmiljöarbetet lidande.
              Det kan vi säga ärligt, Anita Brodén.
            </seg>
            <seg n="b4fb5eb7">
              Det är intressant att du tar upp det ekologiska lantbruket, som
              även vi i Vänsterpartiet tycker är otroligt viktigt. Det är därför
              vi avsätter separata pengar för att stimulera lantbruket. Det
              är också därför vi sätter upp mål för hur stor vi vill att den
              ekologiska produktionen ska vara.
            </seg>
            <seg n="5c5e2b7f">
              Om man inte har några mål, om man inte vet vart man ska gå, då
              blir det svårt att satsa på något. Därför säger vi att till 2020
              ska minst 30 procent av Sveriges jordbruksareal vara ekologiskt
              odlad. Vilket mål har Folkpartiet – så slipper du blanda in de
              andra partierna – för hur omfattande den ekologiska produktionen
              ska vara till exempelvis 2020?
            </seg>
            <seg n="edf8e1d4">
              Sedan var det frågan om frivillighet eller krav. Frivillighet
              är fantastiskt bra. Men det här handlar om framtiden för Östersjön,
              vårt innanhav. Det är viktigt att vi får med alla på båten.
            </seg>
            <seg n="4a9be247">
              Jag tittar i slutsatserna från toppmötet i Helcom i oktober.
              På s. 12 framgår det att det senast 2018 ska införas annual nutrient
              accounting at farm level. Det tolkar jag som att det ska finnas
              årliga växtnäringsbalanser på lantbruksnivå. Det ska införas 2018.
              Regeringen måste implementera beslutet från Helcom. Jag undrar
              hur regeringen kommer att arbeta med att uppfylla de obligatoriska
              växtnäringsbalanserna som man har varit med och fattat beslut
              om.
            </seg>
          </u>
          <note n="1de52d48">
            Anf. 162 ANITA BRODÉN (FP) replik:
          </note>
          <u who="Q946708" xml:id="i-d581978e36c5ef9b-1" n="8ab77ab1" prev="i-8875d01c1df880a6-1">
            <seg n="b84fb79b">
              Herr talman! Den sista frågan handlar om växtnäringsbalanser.
              Om det är något land som ser till att leva upp till de gemensamma
              överenskommelserna är det Sverige. Där behöver Jens Holm inte
              tveka en sekund. Om vi har skrivit under ser vi till att uppfylla
              kraven.
            </seg>
            <seg n="17e657eb">
              Vad gäller målen för eko-odlingen har vi helt olika inställning.
              Jag tycker att det är fantastiskt med eko-odling. Jag tycker att
              det är fantastiskt med ett hållbart konventionellt brukande. Men
              det viktigaste är att det är konsumenten som bestämmer. Det är
              konsumentens krav som gör att producenten får anpassa sig.
            </seg>
            <seg n="1d3f7ffa">
              Greppa näringen växer på frivillig basis. Det kan fungera på
              precis samma sätt vad gäller eko-odling. Däremot kan det under
              vinjetten om lagen om offentlig upphandling finnas stora möjligheter
              för kommuner och landsting.
            </seg>
            <seg n="ab3c0bce">
              Jag ska säga något kort om skattefrågan. Jag tycker att Jens
              Holm å sin sida ska vara ärlig och medge att ni inte föreslår
              en väl fungerande skatteväxling. En skatteväxling ska vara betald.
              Man ska betala skatt för koldioxidföroreningar, men det ska också
              löna sig att arbeta. Där ska de kommunicerande kärlen finnas.
              En välfungerande rejäl skatteväxling skulle lösa oerhört mycket.
            </seg>
          </u>
          <note type="speaker" n="8d508c08">
            Anf. 163 JAN-OLOF LARSSON (S) replik:
          </note>
          <u who="Q3374555" xml:id="i-6e2dd6d33c45ebfc-0" n="c0cfa163" next="i-3ae0371817fd4530-0">
            <seg n="d3171d38">
              Herr talman! Vi fick höra av Gustav Schyllert att han inte tror
              på socialdemokratisk miljöpolitik, för han tror inte att vi får
              50 procent i nästa val. Det kan man ju fundera över. Jag har dock
              aldrig så tydligt hört att denna regering är så lierad med Sverigedemokraterna
              att man räknar in dem i sitt regeringsunderlag för att komma över
              50 procent. De fyra partier som säger sig vara i regeringsställning
              kommer faktiskt inte upp i 50 procent, men de säger fortfarande
              att de försöker driva en miljöpolitik. Ska vi inte tro på det
              ni säger, eller vad menar du, Gustav Schyllert?
            </seg>
            <seg n="f12cb7ae">
              När Anita Brodén tittade i budgeten för år 2000 hittade hon ett
              konto med 25 miljoner för Östersjön. Det var långt före min tid.
              Hade hon tittat på fler konton, så som Alliansen gjorde när man
              kom i regeringsställning 2006 och skapade ett havsmiljökonto,
              hade hon sett att regeringen tog pengar från dem.
            </seg>
            <seg n="63917625">
              Jag gav nämligen riksdagens utredningstjänst i uppdrag att ta
              reda på hur regeringen hade skaffat fram pengar till havsmiljökontot.
              Det visade sig att man hade plockat pengar från många olika konton
              och sammanfört dem i ett konto. Man hade i stort sett inte lagt
              till en enda krona utöver det som redan fanns. Några reella satsningar
              var det alltså inte. Lite ärlighet får man ändå lov att fordra!
            </seg>
            <seg n="49608424">
              I år slopar ni miljöersättningarna. Massor av bönder har ringt
              till mig och många andra här och frågat hur detta är möjligt och
              hur ni kan göra på detta vis. Det påverkar inte bara miljön oerhört
              mycket utan också den privata ekonomin. Vad tänker ni göra för
              att lösa detta de kommande två åren?
            </seg>
          </u>
          <note n="32bb08bf">
            Anf. 164 ANITA BRODÉN (FP) replik:
          </note>
          <u who="Q3374555" xml:id="i-3ae0371817fd4530-0" n="c0cfa163" prev="i-6e2dd6d33c45ebfc-0">
            <seg n="8dd363d0">
              Herr talman! Vad gäller havsmiljön och Östersjömiljarden var
              det en riktad koncentration av insatser. Jag tror att alla applåderade
              denna gigantiska satsning och detta fokus. Problemen i Östersjön
              är ännu inte lösta. Vi har dock många verktyg, och det satsas
              mycket. Jag tror att också Jan-Olof Larsson tycker att det var
              en god satsning att samla vattenfrågorna i Havs- och vattenmyndigheten
              och att till exempel satsa på en Östersjöambassadör.
            </seg>
            <seg n="3535a6a9">
              Jan-Olof Larssons hjärtefråga är fisket och fiskepolitik. Om
              det är någon minister som har satsat mycket på detta under ett
              antal år är det vår minister Eskil Erlandsson.
            </seg>
            <seg n="c3c30dc0">
              Miljöfrågan består av många bitar. Det handlar om jordbruket,
              fisket och de gemensamma satsningarna. En koncentration av medel
              till rätt insatser handlar såväl om att använda de ideella krafterna,
              som jag talade med Jens Holm om tidigare, som att staten ska peka
              med hela handen.
            </seg>
            <seg n="b51e4ae3">
              Det som också är utmärkande för alliansregeringen är det gemensamma
              arbetet inom Helcom och EU:s Östersjöstrategi. Allt detta sammantaget
              ger kraft.
            </seg>
          </u>
          <note type="speaker" n="b80a036e">
            Anf. 165 JAN-OLOF LARSSON (S) replik:
          </note>
          <u who="Q3374555" xml:id="i-6e2dd6d33c45ebfc-1" n="c0cfa163" next="i-3ae0371817fd4530-1">
            <seg n="9ddcb8ae">
              Herr talman! Jag hoppas att Anita Brodén återkommer till bönderna
              som har blivit utsatta och det miljötapp som vi kommer att göra.
            </seg>
            <seg n="ecdb1d64">
              Jag håller helt med Anita om att det är viktigt att rikta insatserna,
              prioritera frågorna och samla resurserna. Detta framgick dock
              inte av inlägget, utan det som framgick var att Socialdemokraterna
              bara satsade 25 miljoner medan ni satsade miljarder. Det är ren
              lögn, för ni samlade ihop de pengar som redan fanns i budgeten
              och förde ihop dem på ett konto.
            </seg>
            <seg n="fd18db9f">
              Ni gjorde dock rätt som riktade insatserna. Det var bra, och
              jag tror att vi ska titta mycket mer på det. Miljö- och jordbruksutskottets
              utvärderingsgrupp tittar på vad vi får för pengarna, om vi använder
              dem på rätt sätt och om vi kan få mer för dem på något annat sätt.
              Så måste vi göra oavsett vem som sitter i regeringen.
            </seg>
            <seg n="b0e5e1f9">
              Vi måste dock försöka hålla oss till sanningen när vi diskuterar
              vilka medel vi ska titta på, vad vi har för medel och hur vi har
              använt dessa medel.
            </seg>
            <seg n="2aa5617c">
              Jag och säkert många bönder i skärgårdar och runt sjöar väntar
              med stor spänning på vad ni i alliansregeringen tillsammans med
              Sverigedemokraterna, så att ni får 50 procent i kammaren, ska
              göra för dem som ni drar undan stödet för i två års tid. Många
              av dem ringer mig och säkert dig, Anita, och oss allihop här eftersom
              de mår mycket dåligt. För att inte tala om hur dåligt miljön kommer
              att må!
            </seg>
          </u>
          <note n="78dc3361">
            Anf. 166 ANITA BRODÉN (FP) replik:
          </note>
          <u who="Q3374555" xml:id="i-3ae0371817fd4530-1" n="c0cfa163" prev="i-6e2dd6d33c45ebfc-1">
            <seg n="ac766edd">
              Herr talman! Jag tror att vi tillsammans kan konstatera att koncentration,
              utpekande av ett område och kraftsamling ger effekt. Utspretning
              ger inte effekt. Vi kan hålla på att dribbla med siffror, men
              2006 var första gången som det blev ett speciellt konto och en
              tydlighet i satsningar på havs- och vattenfrågor.
            </seg>
            <seg n="e2b321b4">
              Vi jobbar fortfarande med frågan om miljöersättningar. Faktum
              är att det är en neddragning i landsbygdsprogrammets pelare 2.
              Det handlar om tak och om att det har minskat med runt 200 miljoner.
              Totalt handlar det om gigantiska belopp.
            </seg>
            <seg n="caa9d9a6">
              Jag förstår att det är jobbigt för dem det drabbar. År 2016 kommer
              vi i ett annat läge, men under en period blir det en del av dessa
              åtgärder. Jag har dock en tilltro till att många av satsningarna
              kommer att fortsätta även om man inte får just denna ersättning.
            </seg>
            <seg n="050dc1dd">
              Det vi måste göra är att arbeta intensivt för att bönderna ska
              få betalt för sina produkter och känna att de har en konkurrenssituation
              så att de klarar sig. Det vilar inte enbart på detta utan på andra
              saker också. Men det vore en lögn om jag stod här och sade att
              det inte är några problem, för det är det.
            </seg>
          </u>
          <note type="speaker" n="7687f31f">
            Anf. 167 ROGER TIEFENSEE (C):
          </note>
          <u who="Q6210672" xml:id="i-f8da0416f4e51bb6-0" n="c6fd77b9">
            <seg n="a3897b4c">
              Herr talman, riksdagskolleger och åhörare! Vi debatterar miljö-
              och jordbruksutskottets betänkande nr 8 om vattenvård. Det är
              48 motionsyrkanden från allmänna motionstiden 2012 och 2013. Samtliga
              motioner avstyrks, men inte för att vattenfrågor är oviktiga.
              Tvärtom är det ett otroligt viktigt område. Avstyrkandena görs
              många gånger eftersom arbete redan pågår, vilket framgår i betänkandet.
            </seg>
            <seg n="870e8564">
              Ett exempel är havsmiljöfrågorna. Sedan 2007 är åtgärderna för
              havs- och vattenmiljö samlade under ett anslag. Tidigare var det
              utspritt på olika anslag, precis som Jan-Olof Larsson beskrev.
              Alliansregeringen valde att prioritera och koncentrera anslagen
              för havsmiljöfrågorna.
            </seg>
            <seg n="cf5ae9db">
              För 2014 har riksdagen beslutat att anslaget för havs- och vattenmiljö
              ska ligga på närmare 673 miljoner kronor. I detta ökade anslag
              ligger bland annat en satsning på lokala vattenvårdsprojekt, så
              kallade LOVA-projekt, med 75 miljoner per år. Det är en permanent
              höjning som har gjorts. Bakom denna satsning ligger vetskapen
              att lokala och nationella åtgärder i havs- och vattenmiljöarbetet
              är ett betydelsefullt komplement till det viktiga internationella
              arbetet i havsmiljöfrågorna.
            </seg>
            <seg n="a34a70a4">
              I svenska kommuner växer sig engagemanget för att delta i internationella
              projekt liksom för att vidta lokala åtgärder allt starkare. Satsningen
              på LOVA-stöd svarar upp mot detta lokala engagemang, för syftet
              med LOVA är att stärka det lokala engagemanget och på så sätt
              nå resultat i miljöarbetet. Det är ett exempel på vad som görs.
            </seg>
            <seg n="6882cb82">
              Ett annat exempel som lyfts upp här i debatten är Greppa näringen.
              Mycket görs alltså, men man ska vara ödmjuk och säga att mycket
              återstår att göra. Därför sitter Miljömålsberedningen på regeringens
              uppdrag nu och jobbar med en sammanhållen och hållbar vattenpolitik
              för att komma med ytterligare åtgärdsförslag.
            </seg>
            <seg n="65545e0e">
              Herr talman! En annan fråga som behandlas i betänkandet och där
              arbetet redan pågår är läkemedelsrester i vatten. Det är en fråga
              som engagerar mig, och vi har behandlat den i Miljömålsberedningen.
              Därefter har den blivit föremål för regeringsbeslut, etappmål
              och anslagshöjningar här i riksdagen.
            </seg>
            <seg n="3f8ccfa3">
              Läkemedelsrester i vatten är en form av diffus spridning av kemikalier
              som är viktig att komma till rätta med. Läkemedelssubstanser passerar
              genom kroppen, hamnar i avloppsvattnet och når därifrån ut till
              miljön, dels via vattnet i sig, dels via avloppsslam eller rötslam.
            </seg>
            <seg n="d6be2b89">
              Arbetet för att komma till rätta med spridningen av läkemedelsrester
              sker på två sätt. Det första är via satsningar på avancerad teknik
              för att rena läkemedelssubstanser och andra svårnedbrytbara kemikalier
              i avloppsvatten – man kan prata om en end of pipe-lösning. Detta
              har regeringen i senaste budgeten anslagit 32 miljoner för under
              en fyraårsperiod. Det andra sker parallellt, och där är det viktigt
              att jobba uppströms och kunna väga in miljöaspekter vid bedömning
              av risker och nytta i samband med godkännande av läkemedel.
            </seg>
            <seg n="3cb09ce7">
              I dag måste man ta fram miljödata för ett läkemedel. Det får
              dock inte vägas in vid godkännande av humanläkemedel, men däremot
              om det är veterinärläkemedel. Intellektuellt kan jag förstå att
              läkemedels syfte är att rädda liv. Om man har en läkemedelssubstans
              som kan rädda liv ska inget få stå i vägen för det, utan det ska
              gå i första hand.
            </seg>
            <seg n="8b17e9ea">
              Praktiskt innebär dock spridning av läkemedelssubstanser dels
              att man kan få skadliga effekter på organismer, vilket i sin tur
              kan utgöra ett hot mot den biologiska mångfalden och ekosystem,
              dels att läkemedelssubstanser som sprids som föroreningar i naturen
              på sikt kan utgöra ett hot mot människans hälsa. De kan hamna
              i dricksvatten som förorenas men också, om det är riktigt skadliga
              ämnen som sprids, bli både ett ekologiskt hot och ett hot mot
              människor.
            </seg>
            <seg n="da98f2b6">
              Därför är det viktigt att kunna väga in miljöaspekter. Detta
              rör internationella regler. Det etappmål regeringen beslutade
              om i höstas är: Senast år 2020 har beslut fattats inom EU eller
              internationellt som innebär att befintliga och eventuella nya
              regelverk för human- och veterinärmedicinska läkemedel i ökad
              utsträckning väger in miljöaspekter.
            </seg>
            <seg n="2603ce30">
              Ingen har tagit upp detta tidigare, men det är otroligt viktigt.
              Det är ett jungfruligt arbete. Mistrapharma har jobbat med effekter
              i miljön, men vi behöver jobba både med uppströmsarbetet och med
              att kunna rena avloppsvattnet från de rester som finns.
            </seg>
          </u>
          <note n="8d34a3ac">
            Jag slutar där, herr talman, och yrkar bifall till förslaget
            i utskottets betänkande och avslag på samtliga reservationer.
          </note>
          <note type="speaker" n="83226a11">
            Anf. 168 IRENE OSKARSSON (KD):
          </note>
          <u who="Q4971428" xml:id="i-5a1d737966949b06-0" n="2c326683">
            <seg n="386a04d2">
              Herr talman! Det är en spännande debatt och ett spännande sätt
              att lyfta fram frågor som berör oss alla.
            </seg>
            <seg n="1cee631e">
              Vad betänkandet som heter Vattenvård innehåller har flera nämnt
              tidigare. Det är ett antal motioner som vi nu traditionsenligt
              yrkar avslag på. Jag yrkar bifall till utskottets förslag i dess
              helhet.
            </seg>
            <seg n="4ace5cf8">
              Jag vill passa på att fortsätta där Roger Tiefensee slutade och
              lyfta fram vikten av att vi ser att vattenfrågorna kommer att
              vara det mest väsentliga vi kan jobba med ur ett nationellt, internationellt
              och globalt perspektiv.
            </seg>
            <seg n="5abf6fcf">
              Mycket av det som har sagts av tidigare allianskolleger här i
              talarstolen instämmer jag till fullo i. Det viktiga är att se
              att regeringen har gjort oerhört stora satsningar under de två
              mandatperioder som dessa budgetar omfattar.
            </seg>
            <seg n="8738c968">
              Under tiden som övriga talare sifferexercerade roade jag mig
              med att titta lite på siffrorna. Jag kunde konstatera att det
              har gått från ungefär 360 till 670–680 miljoner per år, som är
              prognosen för kommande år. Det är mycket pengar. Det betyder att
              det blir oerhörda summor om man lägger ihop vad vi satsar på detta.
              Då kan man tycka att 75 miljoner till exempelvis LOVA-bidrag –
              vad är det? Det är oerhört väsentliga resurser när de satsas på
              rätt ställe och avvägs på rätt sätt.
            </seg>
            <seg n="44010996">
              Flera talare har varit inne på det kommande landsbygdsprogrammet.
              Det är lite intressant att jag inte har sett någon tydlighet i
              oppositionens förslag mer än det som har sagts i talarstolen i
              dag om hur de resurser som finns ska omfördelas. Först ska vi
              ha hem så lite pengar som möjligt från EU, eftersom vi ska minska
              EU:s budget. Sedan ska vi satsa så mycket som möjligt här hemma.
              Jag får inte ihop den ekvationen, herr talman.
            </seg>
            <seg n="9f3c0c7b">
              Vi är realistiska och säger att EU:s budget ska användas till
              det den ska, det vill säga att vi ska satsa på forskning, utveckling
              och miljösatsningar. Detta ska göras på ett så neutralt sätt att
              vår näring får förutsättningar att göra sitt jobb. Jobbet, herr
              talman, gör vi nämligen inte i detta rum. Vi kan lagstifta, men
              vi gör de facto inte jobbet. Det gör våra lantbrukare och naturvårdare
              ute i landet på olika sätt. De gör det med god vilja, gott uppsåt
              och gott resultat.
            </seg>
            <seg n="ade6a40c">
              Det, herr talman, gör att jag vet att båda våra ministrar på
              detta område – både landsbygdsministern och miljöministern – med
              stolthet kan åka ut i Europa och konstatera vad vi har uppnått
              på frivillig basis i Sverige utan att behöva lagstifta. Det är
              en oerhört god utveckling som naturligtvis ska fortsätta.
            </seg>
            <seg n="eac8a7b0">
              Herr talman! Jag känner att jag kan få ta ut svängarna lite grann
              eftersom tidigare talare har gjort det. Miljömålsberedningen kartlägger
              och konstaterar nu att vi, eftersom vi har så många lagstiftningar
              och myndigheter som berör detta område, måste bringa ordning och
              reda i systemet. Det är väsentligt för att få en tydlighet i vad
              som kan och ska göras.
            </seg>
            <seg n="3ffb65a2">
              Vi har EU-gemensamma regelverk och globala regelverk att förhålla
              oss till när det gäller vatten och exempelvis transporter på vatten.
              Vi har naturligtvis också nationell lagstiftning. Det berör oss
              var och en till slut. De måste harmoniseras och vara tydliga,
              och vi måste få en tydlig myndighetsstruktur.
            </seg>
            <seg n="251f3de3">
              Regeringen tog ett kardinalgrepp för ett antal år sedan och skapade
              Havs- och vattenmyndigheten, som visar de goda resultat som kan
              göras i detta arbete. Det finns också en acceptans hos deras medspelare
              eller partner, som har sagt att det är en myndighet som är på
              god väg framåt när det gäller att jobba med detta.
            </seg>
            <seg n="54106a51">
              Jordbruksverket har tagit sig an uppgiften att vara en mer helhetsövergripande
              myndighet och forma sig på ett sätt som gör att vi kan få en tydlighet
              i de här frågorna.
            </seg>
            <seg n="b08a6958">
              Herr talman! Roger Tiefensee var som sagt inne på vad jag tror
              kommer att vara en av de viktigaste frågor som betänkandet berör
              och som vi kommer att ha en särskild debatt om om några veckor,
              nämligen vad våra läkemedel och kemikalier innehåller. Anita Brodén
              hänvisade till ett frukostmöte. Jag kan hänvisa till det frukostmöte
              som hölls i morse. Jag hoppas att det som då sades om våra skogsresurser
              möjliggör att vi får en mindre kemikalieanvändning.
            </seg>
            <seg n="47141487">
              Om jag förstod rätt, herr talman, producerar vi i dag tillräckligt
              med massa för att vi skulle kunna göra alla våra kläder som vi
              konsumerar i Sverige av svensk massa – om nu mitt minne står mig
              bi, så här på kvällskvisten. Det är oerhört centralt.
            </seg>
            <seg n="ae8f081d">
              Det är också centralt att säga att vi har tydliga miljömål som
              ska uppnås. Vi når inte dit. Vi satsar resurser – kompetens och
              utvecklingsresurser – på att nå så långt vi kan, med de resurser
              som vi har till vårt förfogande. De företrädare som vi har jobbar
              internationellt mycket effektivt med de här frågorna, för det
              här är globala frågor. Vårt vatten, herr talman, är en global
              resurs som inte känner några nationsgränser.
            </seg>
            <seg n="4f9fa30e">
              Därmed får jag väl sluta där Jan-Olof Larsson började: Same procedure
              as every time. Jag är sist, och du är först, Jan-Olof. Men vi
              får väl ändra på det så småningom.
            </seg>
          </u>
          <note n="60313e3d">
            Överläggningen var härmed avslutad.
          </note>
          <note n="4d695031">
            20 § Anmälan om interpellationer
          </note>
          <note n="4900b304">
            Följande interpellationer hade framställts:
          </note>
          <note n="984500f8">
            den 5 februari
          </note>
          <note n="4745e94f">
            Leif Pettersson
          </note>
          <note n="4745e94f">
            Leif Pettersson
          </note>
          <note n="4745e94f">
            Leif Pettersson
          </note>
          <note n="e70fe675">
            Marie Nordén
          </note>
          <note n="51c6098b">
            Jennie Nilsson
          </note>
          <note n="9e460a97">
            21 § Anmälan om frågor för skriftliga svar
          </note>
          <note n="d900516e">
            Följande frågor för skriftliga svar hade framställts:
          </note>
          <note n="984500f8">
            den 5 februari
          </note>
          <note n="95ccf6e3">
            Christina Oskarsson
          </note>
          <note n="c405eca5">
            Peter Persson
          </note>
          <note n="70f0cd72">
            Tommy Waidelich
          </note>
          <note n="4745e94f">
            Leif Pettersson
          </note>
          <note n="95ccf6e3">
            Christina Oskarsson
          </note>
          <note n="84125b26">
            Jens Holm
          </note>
          <note n="40bf90db">
            Lars Johansson
          </note>
          <note n="01143c49">
            22 § Anmälan om skriftliga svar på frågor
          </note>
          <note n="936b368e">
            Skriftliga svar på följande frågor hade kommit in:
          </note>
          <note n="2604e80d">
            den 4 februari
          </note>
          <note n="818b241f">
            Hillevi Larsson
          </note>
          <note n="984500f8">
            den 5 februari
          </note>
          <note n="7f42d078">
            Helene Petersson
          </note>
          <note n="d25642df">
            Fredrik Olovsson
          </note>
          <note n="46a67be1">
            Hans Olsson
          </note>
          <note n="e3eaedb7">
            Lars Eriksson
          </note>
          <note n="20cdcae2">
            Gustav Fridolin
          </note>
          <note n="ec236ffd">
            Jabar Amin
          </note>
          <note n="5eedd0f1">
            Kent Härstedt
          </note>
          <note n="4958c9de">
            Ali Esbati
          </note>
          <note n="808c5d68">
            Tomas Eneroth
          </note>
          <note n="46a67be1">
            Hans Olsson
          </note>
          <note n="51a2faf4">
            Anders Karlsson
          </note>
          <note n="51a2faf4">
            Anders Karlsson
          </note>
          <note n="9588d55b">
            Christina Höj Larsen
          </note>
          <note n="37022342">
            Ulla Andersson
          </note>
          <note n="84125b26">
            Jens Holm
          </note>
          <note n="15395dbf">
            Pyry Niemi
          </note>
          <note n="38f1bf21">
            Anna Wallén
          </note>
          <note n="f31f538b">
            23 § Kammaren åtskildes kl. 20.00.
          </note>
          <note n="aa1f4fd2">
            Förhandlingarna leddes
          </note>
          <note n="31995d40">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
