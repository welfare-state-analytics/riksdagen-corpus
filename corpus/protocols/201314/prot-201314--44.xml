<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--44</head>
          <docDate when="2013-12-11 00:00:00">2013-12-11 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:44
          </note>
          <note>
            Onsdagen den 11 december
          </note>
          <note>
            Kl. 09:00 - 21:07
          </note>
          <note>
            1 § Justering av protokoll
          </note>
          <note>
            Protokollet för den 5 december justerades.
          </note>
          <note>
            2 § Meddelande om aktuell debatt om svenska resultat i PISA-rapporten
            2012
          </note>
          <note>
            Förste vice talmannen meddelade att på begäran av Miljöpartiet
            de grönas riksdagsgrupp skulle en aktuell debatt om svenska resultat
            i PISA-rapporten 2012 anordnas tisdagen den 17 december, efter
            voteringen kl. 15.30 dock tidigast kl. 16.00 .
          </note>
          <note>
            Från regeringen skulle utbildningsminister Jan Björklund (FP)
            delta.
          </note>
          <note>
            Den inkomna skrivelsen hade följande lydelse:
          </note>
          <note>
            Begäran om särskild debatt med anledning av resultaten från PISA
            2012
          </note>
          <note>
            Idag presenterades den senaste undersökningen från den europeiska
            samarbetsorganisationen OECD – kallad PISA. Den visar på en stor
            försämring av de svenska skolresultaten.
          </note>
          <note>
            Kunskaperna hos svenska elever försämras inom samtliga undersökta
            ämnen och det står klart att Sverige har den sämsta resultatutvecklingen
            av alla länder i OECD. Nu presterar eleverna i den svenska skolan
            under genomsnittet i OECD, i samtliga ämnesområden som undersökts
            i PISA 2012.
          </note>
          <note>
            Det svenska skolväsendet befinner sig i flera avseenden i ett
            allvarligt tillstånd. De senaste resultaten från PISA är ytterligare
            en bekräftelse på att skolresultaten löper i fel riktning. De
            för svenskt vidkommande återkommande negativa resultaten från
            PISA kan med fog benämnas som en PISA-chock och måste rendera
            handling från riksdag och regering. Vi kan inte stillatigande
            åse hur våra barn och ungdomar får sämre tillgång till utbildning
            av god kvalitet i jämförelse med omvärld och tidigare generationer.
            Det är en mycket allvarlig utveckling och kortsiktiga politiska
            konflikter måste läggas åt sidan till förmån för blocköverskridande
            samtal om hur den negativa kunskapsutvecklingen ska vändas.
          </note>
          <note>
            Den uppkomna situationen är så allvarlig att den debatt som skall
            ske om utbildningsfrågor den 10 december 2013 inte räcker. Resultaten
            i PISA visar på en situation som är så mycket värre och allvarligare
            än vi någonsin trott. Värre än som förutsågs när motionerna skrevs
            under den allmänna motionstiden.
          </note>
          <note>
            Med anledning av det allvarliga läge som det svenska skolväsendet
            befinner sig i begärs, med stöd av 2 kap. 10 § sista stycket riksdagsordningen
            en särskild debatt om tillståndet i det svenska skolväsendet.
          </note>
          <note>
            Mehmet Kaplan
          </note>
          <note>
            3 § Meddelande om preliminär plan för kammarens sammanträden
            med voteringstider våren 2014
          </note>
          <note>
            Förste vice talmannen meddelade att en preliminär plan för kammarens
            sammanträden våren 2014 med voteringstider delgetts riksdagens
            ledamöter.
          </note>
          <note>
            4 § Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:172
          </note>
          <note>
            Interpellation 2013/14:172 Regeringens åtgärder för bättre mobiltäckning
          </note>
          <note>
            Interpellationen kommer att besvaras tisdagen den 28 januari
            2014.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Fredrik Ahlén
          </note>
          <note>
            Interpellation 2013/14:173
          </note>
          <note>
            Interpellation 2013/14:173 Palestina – situationen i Jerusalem
          </note>
          <note>
            Interpellationen kommer att besvaras onsdagen den 18 december
            2013.
          </note>
          <note>
            Skälet till dröjsmålet är resor och tidigare inbokat engagemang.
          </note>
          <note>
            Fredrik Jörgensen
          </note>
          <note>
            Interpellation 2013/14:177
          </note>
          <note>
            Interpellation 2013/14:177 Innovationsperspektivet i offentlig
            upphandling
          </note>
          <note>
            Interpellationen kommer att besvaras tisdagen den 21 januari
            2014.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Fredrik Ahlén
          </note>
          <note>
            Interpellation 2013/14:180
          </note>
          <note>
            Interpellation 2013/14:180 Reformering av F-skatten
          </note>
          <note>
            Interpellationen kommer att besvaras torsdagen den 19 december
            2013.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            5 § Ärenden för förnyad bordläggning
          </note>
          <note>
            Följande dokument bordlades för andra gången:
          </note>
          <note>
            6 § Prövning av fråga om tillämpligheten av 5 kap. 12 § riksdagsordningen
            i visst fall (bet. 2013/14:FiU16)
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 1 ANDREAS NORLÉN (M):
          </note>
          <note>
            Fru talman! I dag debatteras konstitutionsutskottets ställningstagande
            i frågan om huruvida oppositionens initiativ i finansutskottet
            strider mot riksdagsordningen eller inte.
          </note>
          <note>
            Det är en dyster dag för alla oss som tycker att frågor som rör
            politikens spelregler ska avgöras i bred enighet över parti- och
            blockgränser. I Sverige har vi länge strävat efter samsyn när
            det gäller det politiska systemets organisation och funktionssätt.
          </note>
          <note>
            Det är mycket olyckligt att oppositionspartierna i dag avviker
            från den långa traditionen och vill tvinga igenom en ändring av
            snart 20-åriga budgetregler med minsta möjliga marginal, mesta
            möjliga politisering och dessutom med argument som vilar på mycket
            osäker juridisk grund.
          </note>
          <note>
            Det allvarliga ekonomiska läget i början av 1990-talet medförde
            ett stort förändringsarbete. Krisen motiverade den tidens politiker
            att samverka över partigränserna. Budgetprocessen reformerades
            i brett samförstånd, och rambeslutsmodellen infördes. Då fick
            samsyn och ansvarstagande vara vägledande. Nu är kortsiktighet
            och maktspel i stället ledord för Socialdemokraterna, Sverigedemokraterna,
            Vänsterpartiet och Miljöpartiet.
          </note>
          <note>
            Tidigare var budgetprocessen långdragen och splittrad. Ett syfte
            bakom rambeslutsmodellen var att riksdagens beredning av alla
            förslag om inkomster och utgifter skulle samordnas. Partiernas
            samlade budgetalternativ skulle ställas mot varandra. Det skulle
            bli svårare för oppositionspartierna att bilda tillfälliga majoriteter
            mot regeringen om enskilda anslagsbeslut.
          </note>
          <note>
            Rambeslutsmodellen, som regleras i 5 kap. 12 § riksdagsordningen,
            har två steg. Först fattas ett enda beslut om en beräkning av
            statens inkomster och fördelningen av ramar för de 27 utgiftsområdena.
            Då antas normalt också ändringar i skattelagstiftningen som påverkar
            inkomsterna. I steg två fastställs anslagen inom utgiftsområdena,
            till myndigheter, bidragssystem och mycket annat, genom ett beslut
            per område.
          </note>
          <note>
            Årets beslut i steg ett fattades i riksdagen den 20 november.
            Där ingick en lagändring om en höjning av brytpunkten för betalning
            av statlig inkomstskatt. Den ingick i underlaget för inkomstberäkningen.
            Oppositionspartierna i finansutskottet tog sedan ett utskottsinitiativ
            för att ändra tillbaka skattelagen och därmed bryta upp grunderna
            för inkomstberäkningen.
          </note>
          <note>
            Betänkandet var uppe för omröstning i kammaren i förra veckan,
            men talmannen vägrade att ställa förslaget under proposition eftersom
            han ansåg att förslaget stred mot riksdagsordningen.
          </note>
          <note>
            En majoritet av kammarens ledamöter krävde att förslaget ändå
            skulle bli föremål för omröstning. I det läget ska talmannen hänvisa
            frågan till konstitutionsutskottet för avgörande. KU har därför
            prövat om förslaget strider mot riksdagsordningen.
          </note>
          <note>
            Oppositionspartierna, som har majoritet i utskottet, säger nej.
            Det kommer därför att bli en omröstning om förslaget i eftermiddag.
            Vi från allianspartierna svarar däremot ett tydligt ja – förslaget
            strider mot riksdagsordningen och borde inte ställas under proposition.
          </note>
          <note>
            Det är samma slutsats som Riksdagsförvaltningens jurister kom
            till i sin rättsutredning. Även andra tunga jurister har samma
            uppfattning, bland andra före detta justitierådet och professorn
            Fredrik Sterzel.
          </note>
          <note>
            Det finns ett antal juridiska argument till stöd för denna ståndpunkt.
            5 kap. 12 § riksdagsordningen säger att inkomstberäkningen och
            utgiftsramarna ska fastställas genom ett enda beslut i det första
            steget av budgetprocessen. Att därefter genom ett nytt beslut
            ändra en lag som var en viktig del av inkomstberäkningen strider
            mot bestämmelsens ordalydelse. Då fattar man nämligen två beslut
            och inte ett. Egentligen kunde diskussionen sluta redan där, men
            det finns mer att säga.
          </note>
          <note>
            Konstitutionsutskottet har vid ett flertal tillfällen uttalat
            sig om möjligheten att ta utskottsinitiativ och då betonat att
            möjligheten ska användas med varsamhet och att politisk enighet
            ska eftersträvas när initiativ kommer i fråga.
          </note>
          <note>
            Möjligheten har använts sparsamt och då främst för att hantera
            riksdagsinterna frågor samt kompletteringar och korrigeringar
            av närmast lagteknisk natur. Utskottsinitiativ har aldrig använts
            för att under stor politisk oenighet driva igenom beslut som innebär
            att inkomstberäkningen i budgeten bryts upp efter att den fastställts
            i steg ett av budgetprocessen.
          </note>
          <note>
            Det finns inget i riksdagsordningens förarbeten som stöder att
            initiativmöjligheten är avsedd att användas på det sättet. Tvärtom
            finns det gott stöd i förarbetena för att hävda att initiativmöjligheten
            inte bör användas som ett verktyg i en sakpolitisk strid.
          </note>
          <note>
            Till detta kommer att 5 kap. 12 § riksdagsordningen innebär en
            begränsning av möjligheten till utskottsinitiativ. Enligt vedertagna
            principer vid lagkollision går speciallag före generell lag och
            nyare lag går före äldre lag.
          </note>
          <note>
            Budgetreglerna måste ses som speciallag i förhållande till de
            generella reglerna om utskottsinitiativ. Samtidigt tillkom budgetreglerna
            på 1990-talet, medan utskottens initiativrätt i sin nuvarande
            form infördes 1971. Alltså går reglerna om den sammanhållna budgetprocessen
            före reglerna om initiativmöjligheten.
          </note>
          <note>
            I svensk rätt anses en lagstiftnings förarbeten ha stor betydelse
            för hur lagen ska tolkas. I budgetreglernas förarbeten är det
            tydligt att det ska vara fullständiga alternativ som ställs mot
            varandra i budgetprocessen.
          </note>
          <note>
            Ett separat beslut som det nu aktuella innebär att alternativen
            inte ställs mot varandra i sin helhet. I stället finns det en
            risk för att hoppande majoriteter skapar motstridiga beslut. Det
            skulle vara oförenligt med syftet bakom budgetreglerna, nämligen
            att hålla ihop budgetprocessen.
          </note>
          <note>
            Utöver att lagtexten och förarbetena talar ett tydligt språk
            kan man också åberopa riksdagens egen praxis, det vill säga hur
            budgetreglerna har tillämpats i riksdagen under de snart 20 år
            som gått sedan de infördes. Praxis innebär att budgetbesluten
            fattas samlat. Något beslut som det nu aktuella har aldrig tidigare
            fattats under den tid som rambeslutsmodellen har tillämpats.
          </note>
          <note>
            De juridiska argumenten är alltså mycket tunga för att det är
            förbjudet att i efterhand genom ett utskottsinitiativ bryta sönder
            budgetens inkomstsida.
          </note>
          <note>
            Ska vi då inte följa lagen? Socialdemokraterna med flera tycker
            uppenbarligen inte det, men går ändå så långt att de säger att
            rättsläget är oklart. Men gör det saken bättre för dem? Om de
            nu anser att rättsläget är oklart, är det i så fall ansvarsfullt
            att chansa på att de har rätt och juristerna fel? Borde man inte
            ha precis motsatt inställning när man har med författningsfrågor
            att göra? Borde man inte vara helt säker på att det man gör är
            förenligt med spelreglerna innan man rusar iväg?
          </note>
          <note>
            Budgeten består på inkomstsidan av fler än 100 poster. Initiativet
            gör att det i princip blir möjligt att, efter att inkomstberäkningen
            fastställts av riksdagen, genom ett eller flera senare beslut
            förändra samtliga inkomstposter uppåt eller nedåt. Riksdagsordningen
            gör ingen skillnad på om inkomstbeslut påverkar budgeten uppåt
            eller nedåt eller om budgetsaldot blir starkare eller svagare.
          </note>
          <note>
            Förslaget innebär alltså en betydande förändring av budgetprocessen.
            Om budgetprocessen ska ändras borde det ha skett i brett samförstånd
            och efter noggranna överväganden – inte under stora motsättningar
            och på osäker juridisk grund. Det är djupt beklagligt att Sveriges
            långa tradition av bred samsyn om politikens spelregler nu bryts.
          </note>
          <note>
            Låt mig kommentera ett par av de argument som oppositionspartierna
            har anfört i höstens debatter. De har sagt att riksdagen vid ett
            tidigare tillfälle har ändrat i regeringens budgetproposition.
            Det skedde hösten 2010, när anslaget till Regeringskansliet minskades
            med 300 miljoner kronor. Situationerna går dock inte att jämföra.
            Det handlade den gången om statens utgifter, medan vi nu debatterar
            en fråga som rör inkomsterna. Utgiftssidan och inkomstsidan är
            olika till sin karaktär.
          </note>
          <note>
            Beslutet hösten 2010 fattades också som ett led i steg två av
            den ordinarie budgetprocessen – inte som nu, som resultatet av
            ett utskottsinitiativ utanför budgetprocessen. Vidare påverkade
            inte beslutet de av riksdagen i steg ett av budgetprocessen antagna
            utgiftsramarna. Ramarna låg fast, och pengarna hade kunnat användas
            till andra anslag.
          </note>
          <note>
            Oppositionspartierna hänvisar också till ett yttrande av finansutskottet
            från 2007 som de menar stöder deras sak. Att de gör så stort nummer
            av detta yttrande visar dock bara att de inser att de är ute på
            mycket osäker juridisk mark och med ljus och lykta söker efter
            något uttalande som går i deras riktning. När jag åberopar lagtexten,
            förarbetena och riksdagspraxis – tunga juridiska argument – kommer
            oppositionspartierna med en mening i ett uttalande från finansutskottet.
            Det är ett uttalande som avsåg en annan situation än den som nu
            är aktuell och därtill ett uttalande som sakligt sett är tveksamt
            och ofullständigt.
          </note>
          <note>
            Det finns många andra uttalanden av riksdagsorgan som går på
            tvärs mot det som finansutskottet sade den gången. Jag ska nämna
            ett exempel. Tidigare i år sade en enig utredning där alla partiers
            gruppledare ingick så här: Det är angeläget att utskotten i sin
            beredning av olika ärenden är medvetna om och beaktar tidigare
            riksdagsbeslut. Beslut som fattas under budgetprocessen måste
            respekteras. Det finns annars en risk för att fördelarna med en
            samordnad budgetprocess motverkas. Detta står i utredningen för
            en översyn av riksdagsordningen.
          </note>
          <note>
            Eftersom det yrkande som riksdagen ska rösta om i eftermiddag
            strider mot riksdagsordningen borde proposition inte ställas på
            yrkandet. Nu har minsta möjliga majoritet i konstitutionsutskottet
            under mesta möjliga politisering beslutat om motsatsen. Därigenom
            fullföljs ett avsteg från svensk konstitutionell tradition som
            alla i den här kammaren har anledning att beklaga.
          </note>
          <note>
            För denna olyckliga händelseutveckling bär Socialdemokraterna
            det tyngsta ansvaret. Man kan inte kräva att ytterkantspartier
            på var sin sida av det politiska spektrumet ska ta ansvar för
            några konstitutionella traditioner. Vänsterpartiet har ogillat
            budgetramverk och budgetdisciplin från första stund. Sverigedemokraterna
            har populism som affärsidé. Man kan inte heller förvänta sig något
            ansvarstagande från Miljöpartiet.
          </note>
          <note>
            Men det handlar om Socialdemokraterna – det parti som styrde
            när rambeslutsmodellen infördes, det parti som regerade i minoritet
            i årtionden och på nära håll såg svagheterna med den gamla budgetordningen
            och det parti som för inte så länge sedan sågs som statsbärande.
            Hur är det möjligt att Socialdemokraterna går i spetsen för detta
            angrepp på den sammanhållna budgetprocessen och den svenska samsynen
            i författningsfrågor?
          </note>
          <note>
            Min enda slutsats blir att det här är en annan socialdemokrati
            än den som svenska folket tidigare har lärt känna. Det här är
            en socialdemokrati som är kortsiktig, populistisk och impulsstyrd.
            Det är en socialdemokrati som har varit borta från regeringsmakten
            så länge och bytt så många ledande företrädare att minnet av maktutövning,
            minnet av ansvarstagande och minnet av långsiktighet har bleknat.
            Det är en socialdemokrati som längtar efter makt så mycket att
            det gör ont, men som har glömt hur makt måste utövas – ansvarsfullt,
            genomtänkt och långsiktigt. Det är en socialdemokrati som offrar
            allt för en billig poäng, en rubrik och några sekunder i tv. Det
            beklagar vi. Det bådar illa för framtiden. Demokratins spelregler
            förtjänar bättre.
          </note>
          <note>
            I detta anförande instämde Sedat Dogru, Lars Elinderson, Kajsa
            Lunderquist, Göran Pettersson och Karl Sigfrid (alla M) samt Karin
            Granbom Ellison (FP), Per-Ingvar Johnsson (C) och Tuve Skånberg
            (KD).
          </note>
          <note type="speaker">
            Anf. 2 KARIN GRANBOM ELLISON (FP):
          </note>
          <note>
            Fru talman! Enligt riksdagsordningen ska riksdagen genom ett
            beslut fastställa en utgiftsram och en beräkning av inkomsterna.
            Detta är det så kallade rambeslutet, som anger hur stora utgifter
            och inkomster staten ska ha för det kommande året.
          </note>
          <note>
            En höjd brytpunkt för statlig skatt är en del i det förslag som
            regeringen i år har lagt fram. Det ingick alltså i rambeslutet
            som fattades den 20 november. När väl ett rambeslut är fattat
            ska riksdagen i steg två fatta beslut om de olika anslagen för
            de 27 utgiftsområdena. Det är dessa olika budgetdebatter och voteringar
            som nu pågår för fullt.
          </note>
          <note>
            Oppositionen vill genom ett utskottsinitiativ nu i efterhand
            riva upp rambeslutet och alltså förändra de inkomster som staten
            ska ha. De vill övergå till en ordning där tillfälliga majoriteter
            ska kunna bildas vad gäller inkomsterna. Regeringens budget ska
            alltså inte längre i sin helhet ställas mot oppositionspartiernas
            helhetsförslag.
          </note>
          <note>
            Frågan har uppkommit om det som oppositionen vill göra är i strid
            med lagen. I så fall ska talmannen inte ställa proposition i kammaren.
            Talmannen tillsatte därför en oberoende utredning av riksdagsjuristerna,
            och utredningens slutsats är mycket tydlig: Mot bakgrund av för
            det första lagtextens lydelse, för det andra det grundläggande
            syftet bakom införandet av rambeslutsmodellen och för det tredje
            den praxis som har utvecklats under snart 20 år är talmannen skyldig
            att inte ställa proposition på ett yrkande som river upp rambeslutet.
          </note>
          <note>
            Vi i Folkpartiet och Alliansen menar att riksdagsordningens 5
            kap. 12 § tydligt anger hur beslut ska fattas i budgetprocessen:
            genom att i ett enda beslut fastställa utgiftsramar och inkomstberäkningar.
            Visst kan vi likt oppositionen konstatera att det inte uttryckligen
            finns något förbud som säger att man inte får bryta denna ordning
            och ändra rambeslutet i efterhand. Men man brukar inte heller
            sätta upp två trafikmärken på samma plats, där en skylt anger
            påbud att svänga höger och den andra säger att det är förbjudet
            att svänga vänster. Om det finns en tydlig skylt räcker det för
            att den ska gälla, och riksdagsordningens 5 kap. 12 § är mycket
            tydlig till sin lydelse.
          </note>
          <note>
            Talmannen har vägrat att ställa proposition mot bakgrund av att
            riksdagsjuristerna har kommit fram till att övervägande skäl talar
            för att det av finansutskottet framlagda yrkandet strider mot
            riksdagsordningen. Visst medger uttrycket övervägande skäl att
            det finns öppningar för hur lagen ska tolkas. Men i stället för
            att anta en försiktighetsprincip tar oppositionen sig för att
            med mycket svagt lagstöd ändra den praxis som vi har haft i Sverige
            i snart 20 år, där beslutsmodellen har följt två tydliga steg
            och hela budgetförslag har ställts mot varandra. Denna praxis
            har vuxit fram för att den har tjänat Sverige väl efter problematiska
            år under 80- och 90-talet, då en annan ordning gällde.
          </note>
          <note>
            Genom sitt agerande med utskottsinitiativ och majoritetsbeslut
            i konstitutionsutskottet ändrar oppositionen nu det sätt på vilket
            riksdagsordningen ska tolkas och tillämpas i budgetprocessen.
            I praktiken innebär detta en glidning tillbaka mot tiden före
            1996, då man kunde bryta ut delar av beslutspunkter ur ramen.
          </note>
          <note>
            I detta sammanhang vill jag påminna om det starka ställningstagande
            Socialdemokraternas före detta partiledare Mona Sahlin tog vad
            gällde allt samröre med Sverigedemokraterna. Det som nu sker är
            inte bara en glidning bort från det ställningstagandet. I dag
            driver Socialdemokraterna tillsammans med Sverigedemokraterna
            igenom ett beslut som påverkar många människor och är av betydande
            konstitutionell vikt.
          </note>
          <note>
            I Sverige har vi en lång tradition av att göra konstitutionella
            ändringar, det vill säga ändringar i demokratins spelregler, i
            bred enighet och efter noggranna överväganden, inte under stora
            motsättningar och med en starkt ifrågasatt tolkning av lagen,
            så som nu är fallet.
          </note>
          <note>
            Budgetprocessen är av en grundläggande konstitutionell betydelse.
            Nu tillåter sig det tidigare statsbärande partiet Socialdemokraterna
            att med stöd av övriga oppositionspartier driva igenom en ny beslutsordning
            för statsbudgeten utifrån sina egna politiska avvägningar med
            mycket få rösters övervikt, om oppositionen alls lyckas vinna
            voteringen i dag. Detta gör man med vetskap om att förfarandet
            bygger på en osäker juridisk grund. Det är inte långsiktigt, det
            är inte ansvarsfullt och det är inte bra för Sverige.
          </note>
          <note>
            I detta anförande instämde Sedat Dogru och Lars Elinderson (båda
            M) samt Tuve Skånberg (KD).
          </note>
          <note type="speaker">
            Anf. 3 PER-INGVAR JOHNSSON (C):
          </note>
          <note>
            Fru talman! Vi har i konstitutionsutskottet prövat om riksdagens
            talman gjorde rätt när han vägrade att ta upp initiativet från
            finansutskottet om ändring av gränsen för uttag av statlig skatt
            i förhållande till den budgetram för statens intäkter 2014 som
            riksdagen i sitt budgetbeslut redan fattat beslut om.
          </note>
          <note>
            Den rättsutredning som talmannen begärt och fått från Riksdagsförvaltningens
            jurister och tjänstemannaledning gav en tydlig slutsats: Talmannen
            är skyldig att vägra ta upp det initiativ som oppositionspartierna
            i finansutskottet gjort, för det måste anses strida mot riksdagsordningen
            att ändra det budgetbeslut som riksdagen redan fattat.
          </note>
          <note>
            Rättsutredningen om rambeslutsmodellen och utskottsinitiativ,
            som är daterad den 3 december 2013, lyfter fram fyra skäl för
            sin slutsats:
          </note>
          <note>
            Detta säger rättsutredningen. Som jag ser det är rättsutredningens
            slutsats både tydlig och väl motiverad.
          </note>
          <note>
            Fru talman! Jag anser att rättsutredningens slutsats borde ha
            lagts till grund för konstitutionsutskottets beslut i går. Men
            tyvärr vägde de rättsliga slutsatserna lätt mot de politiska överväganden
            som företrädarna för Socialdemokraterna, Miljöpartiet, Vänsterpartiet
            och Sverigedemokraterna ställde sig bakom i utskottet.
          </note>
          <note>
            Jag fick inte ens stöd av ordföranden i utskottet för att rättsutredningens
            slutsats och motiven för denna skulle refereras i utskottets betänkande.
            Jag fick endast in ett tillägg under avsnittet Ärendet och dess
            beredning om att biträdande riksdagsdirektören informerat utskottet
            om rättsutredningen. Jag beklagar detta och tycker att det är
            synd att rättsutredningens slutsats och motiv inte redovisas i
            konstitutionsutskottets betänkande.
          </note>
          <note>
            I Sverige har vi regler om på vilket sätt vi kan ändra våra arbetsformer.
            Vi har också haft en tradition av att beslut som gäller våra arbetsformer
            i riksdagen ska fattas med breda majoriteter. Riksdagsbeslutet
            i förra veckan och konstitutionsutskottets beslut i går i detta
            ärende fattades båda med knapp majoritet.
          </note>
          <note>
            Att på detta sätt bryta upp den budgetmodell som har fungerat
            väldigt bra är, som rättsutredningen och jag ser det, ett brott
            mot hittillsvarande principer både för hur riksdagen fattar budgetbeslut
            och för hur riksdagen ändrar sina arbetsformer.
          </note>
          <note>
            Fru talman! Som centerpartist tillhör jag ett av de partier i
            riksdagen som för snart 20 år sedan utformade den rambudgetmodell
            som nu sätts på prov. Jag är stolt över att Centerpartiet då medverkade
            till att sanera landets statsfinanser. Sättet att utforma en statsbudget
            som vi då skapade hade behövts i många andra länder i Europa.
            Det är länder som nu, till skillnad från Sverige, har problem
            med stora budgetunderskott och statsfinanser.
          </note>
          <note>
            Som rättsutredningen visar ska det inte vara möjligt att i riksdagen
            genomdriva ett beslut som strider mot den av riksdagen fattade
            budgetramen. Jag beklagar djupt att Socialdemokraterna med stöd
            av Sverigedemokraterna, Miljöpartiet och Vänsterpartiet är beredda
            att börja rasera det ramverk för budgetbeslut som antogs av riksdagen
            för snart 20 år sedan.
          </note>
          <note>
            Syftet med ramverket var att det ska vara möjligt för en minoritetsregering,
            vilket är det historiskt normala i Sverige, att ekonomiskt styra
            Sverige. Tillfälliga majoriteter i riksdagen i en viss budgetfråga
            ska inte kunna ändra i budgeten. För att kunna ändra regeringens
            budgetförslag ska krävas ett komplett budgetalternativ, som ställs
            mot regeringens budgetförslag.
          </note>
          <note>
            Jag och Centerpartiet beklagar djupt det beslut som konstitutionsutskottets
            majoritet med socialdemokrater, miljöpartister, vänsterpartister
            och sverigedemokrater fattade i går.
          </note>
          <note type="speaker">
            Anf. 4 TUVE SKÅNBERG (KD):
          </note>
          <note>
            Fru talman! Gårdagens beslut i konstitutionsutskottet att underkänna
            talmannens vägran att ställa proposition i fråga om FiU16 Ändring
            av riksdagens beslut om höjd nedre skiktgräns för statlig inkomstskatt
            är djupt olyckligt.
          </note>
          <note>
            Vi debatterar här inte själva sakfrågan. Sakfrågan kan man ha
            olika åsikter om. Vi debatterar regelverket och hur vi ska uppträda
            mot varandra och vad som är själva grunden för hur beslut ska
            fattas i riksdagen. Vi kan inte komma längre in i demokratin än
            när vi petar i själva regelverket.
          </note>
          <note>
            Det är sex saker som jag vill ta upp som gör mig särskilt oroad
            och som gör att jag kallar den här dagen för olycklig.
          </note>
          <note>
            Det första är att yrkandet i FiU16 strider mot riksdagsordningen.
            Det var därför helt korrekt att talmannen inte ställde proposition
            på yrkandet enligt 2 kap. 9 § i riksdagsordningen.
          </note>
          <note>
            Det andra är att yrkandet strider mot lagtexten att budgetbeslutet
            ska fattas med ett enda klubbslag. Det har andra ledamöter väl
            utvecklat. Jag går inte in vidare på det.
          </note>
          <note>
            Det tredje är att det strider mot riksdagens rättsutredning.
            Det är en opolitisk utredning som inte hade några direktiv och
            som gjordes av de bästa jurister som riksdagen kan uppbåda som
            kom fram till en rekommendation. Det är inte bra.
          </note>
          <note>
            Det fjärde är att praxis ända sedan rambeslutsmodellen beslöts
            för snart 20 år sedan nu är bruten. Ordföranden för utskottet
            sade i går att praxis utvecklas. Så kan man uttrycka det. Vi är
            i alla händelser överens om att vi lever i en annan dag med andra
            förutsättningar nu än vad vi gjorde innan beslutet i går.
          </note>
          <note>
            Det femte – nu börjar vi komma till det som är riktigt allvarligt
            – är att beslutet blir prejudicerande för framtiden. Sverige blir
            mycket svårare att regera för en minoritetsregering. Det är 100
            enskilda poster och fler som alla kan ändras med hoppande majoriteter.
          </note>
          <note>
            Jag har varit i det här huset ända sedan tidigt 1990-tal. Jag
            minns 1994, när vi först beslutade om att Södertörns högskola
            skulle bildas. Sedan hoppade majoriteten, och Södertörns högskola
            fick inga pengar i nästa beslut. Detta kan vi få uppleva om och
            om igen. Det är inte bra för Sverige.
          </note>
          <note>
            Det sjätte och sista är att Sveriges grundlagar och regelverket
            för riksdagen bara ska ändras i bred enighet. Om det har vi tidigare
            varit ense. Det ska inte som nu pressas igenom med minsta möjliga
            marginal, där vi räknar på vilka som är sjuka och enstaka ledamöter
            som kan ändra sig. Det är inte värdigt hur vi jobbar i Sveriges
            riksdag. Att frångå en bred enighet blir för framtiden prejudicerande.
            Har det hänt en gång i denna viktiga fråga kommer det att hända
            i flera andra frågor, viktiga eller mindre viktiga.
          </note>
          <note>
            Jag är ledsen, men jag håller också särskilt Socialdemokraterna
            ansvariga. Ni borde veta bättre. I 65 år i modern tid har ni haft
            regeringsmakten. Ni vet av erfarenhet hur svårt det är att regera
            Sverige i en minoritetsregeringsställning. Visst skulle ni ha
            kunnat bjuda till. Det är inte för sent att komma upp och säga:
            Låt oss backa; det här blev inte bra.
          </note>
          <note>
            Någon i kammaren borde backa och säga: Det här blev inte bra.
            Och hoppet att Socialdemokraterna, med den historiska erfarenheten
            och en gång kunskapen, ska göra det finns fortfarande kvar. Men
            det kan hända att någon annan och inte en socialdemokrat räddar
            dagens votering. Det kanske sker av misstag eller medvetet.
          </note>
          <note>
            Att Socialdemokraterna gör detta talar inte väl för framtiden.
            Vi hade velat kunna göra upp och vara överens. Jag vill avsluta
            med att säga att jag fruktar att vi går en situation till mötes
            som liknar den amerikanska budgetmodellen, som skapar oro inför
            beslut som kommer i framtiden och som till syvende och sist går
            ut över arbetslöshet, över räntorna och över vanligt folk. Det
            är fortfarande tid att besinna sig. Jag vädjar till ledamöterna
            att göra det.
          </note>
          <note>
            I detta anförande instämde Sedat Dogru, Lars Elinderson, Kajsa
            Lunderquist och Andreas Norlén (alla M) samt Karin Granbom Ellison
            (FP) och Per-Ingvar Johnsson (C).
          </note>
          <note type="speaker">
            Anf. 5 PETER ERIKSSON (MP):
          </note>
          <note>
            Fru talman! Den konflikt som uppstått mellan å ena sidan talmannen
            och å andra sidan en majoritet här i kammaren, angående finansutskottets
            initiativ i betänkandet om skiktgränsen för statlig inkomstskatt,
            har nu behandlats av konstitutionsutskottet.
          </note>
          <note>
            Konstitutionsutskottets uppgift är enligt riksdagsordningen,
            vår egen arbetsordning, att fatta beslut i frågan om huruvida
            finansutskottets förslag strider mot riksdagsordningens 5 kap.
            12 §. Det är en mycket ovanlig situation. Att talmannen vägrar
            att ställa proposition på vad en majoritet föreslår från ett utskott
            händer nästan aldrig i Sveriges riksdag. Sist var det 1989. Man
            kan säga att praxis är att talmannen låter majoriteten få genomslag
            i Sveriges riksdag.
          </note>
          <note>
            Det har begåtts misstag av opposition, regering och talmannen.
            Vi borde inte ha behövt hamna i det här läget. Jag tycker inte
            att det är lyckligt att den här striden har uppstått och att KU
            får avgöra det. Men samtidigt ska vi vara tacksamma över att konflikten
            är förutsedd och att en lösning finns i riksdagsordningen för
            hur en sådan konflikt ska hanteras. I en hel del andra länder
            leder denna typ av situation till mycket svårhanterliga låsningar.
          </note>
          <note>
            Under hösten har formaliafrågan behandlats ingående i olika sammanhang.
            Det är alldeles uppenbart att både politiker och experter har
            vitt skilda uppfattningar. Det är alltså möjligt att utifrån olika
            perspektiv göra olika bedömningar. Det finns också en samsyn om
            värdet av det finanspolitiska ramverket, att det har bidragit
            till en stabilare budgetprocess och att det övergripande syftet
            med det nya regelverket i form av minskad risk för försämrade
            statsfinanser får anses vara uppfyllt.
          </note>
          <note>
            Utskottet anser att yrkandet från finansutskottet inte strider
            mot riksdagsordningen. KU har två huvudargument för sitt beslut.
          </note>
          <note>
            För det första kan det konstateras att det inte finns något uttryckligt
            förbud i riksdagsordningen mot att riksdagen fattar ett beslut
            som innebär att inkomsterna i statens budget skulle avvika från
            den beräkning som tidigare fastställts. Det finns inte heller
            någon formell begränsning av utskottens initiativrätt. Tvärtom
            har just finansutskottets initiativrätt ytterligare förtydligats
            och stärkts i samband med utvecklingen av det finanspolitiska
            ramverket.
          </note>
          <note>
            För det andra ligger yrkandet i finansutskottets betänkande väl
            inom ramen för syftet med regleringen av budgetprocessen. Jag
            vill särskilt betona det sista, alltså syftet med den reglering
            vi har i riksdagsordningen. Det övergripande syftet med reformen
            har varit viktigt för hur riksdagen har sett på budgetregleringen
            och i viss mån också styrande för hur praxis har utvecklats. Syftet
            med budgetregleringen har varit att få en bättre kontroll av utgifterna
            och budgetsaldot för att minska risken för att utgifterna skulle
            öka och statens upplåning skulle växa under riksdagens behandling.
            Meningen var inte att i alla möjliga avseenden bakbinda riksdagen
            eller hindra riksdagen från att fatta beslut. Därför har man uttryckligen
            valt att inte lägga ytterligare regleringar som begränsar handlingsutrymmet.
          </note>
          <note>
            Utvecklingen av praxis är inte heller entydig. En mängd undantag
            i stort och smått har genomförts under åren. Riksdagsordningen
            är tydlig med hur beslut om utgifterna ska fattas om riksdagen
            väljer den så kallade rammodellen. Däremot är inkomstsidan reglerad
            i betydligt mindre utsträckning. Där står det endast att en beräkning
            av inkomsterna ska göras.
          </note>
          <note>
            Man kan i riksdagsbehandlingen efter det första rambeslutet fatta
            beslut också om att förändra utgifterna inom de fastslagna ramarna.
            Man kan också besluta om rena minskningar av ramen för utgiftsområdet.
            KU har själv varit med om att bidra till praxis genom den minskning
            av utgiftsramen på 300 miljoner kronor, till regeringen, som skedde
            inom utgiftsområde 1, när riksdagen beslutade om förslag från
            utskottet 2010.
          </note>
          <note>
            Per Molander, en av arkitekterna bakom ramverksmodellen, förde
            under seminariet i andrakammarsalen för några veckor sedan ett
            liknande resonemang om inkomstsidan. Han talade om en symmetri
            som inte riskerar det övergripande syftet med reformen. Det har
            funnits liknande resonemang i riksdagen, särskilt i finansutskottet.
            Jag ska läsa ett citat från finansutskottet våren 2007. Det var
            en riksdagsmajoritet av de borgerliga och ett enhälligt yttrande
            till socialförsäkringsutskottet. Man beskriver hur man ser möjligheten
            att hantera inkomstsidan efter det första rambeslutet. Yttrandet
            avslutas med följande:
          </note>
          <note>
            Här vill dock utskottet framhålla att det väsentliga är att beslutsprocessen
            i riksdagen inte leder till svagare budgetsaldo än vad riksdagen
            beslutat i budgetregleringen. På utgiftssidan är det tillåtet
            att reservera sig till förmån för förslag som leder till lägre
            utgifter än utgiftsramen, men inte till högre. På motsvarande
            sätt kan man betrakta inkomstbesluten. Det skulle med andra ord
            vara fullt möjligt att i utskottsbehandlingen reservera sig till
            förmån för ökade statsinkomster och ändå hålla fast vid intentionerna
            bakom rambeslutsmodellen.
          </note>
          <note>
            Det heliga i själva budgetprocessen är alltså inte, enligt finansutskottet,
            det enda beslutet som riksdagsordningen beskriver i rammodellen
            utan om den efterföljande behandlingen i riksdagen följer det
            övergripande syftet att inte minska saldot i budgeten. Talmannen
            har också tidigare godkänt reservationer för beslut om ökade inkomster
            efter att det första rambeslutet har fattats.
          </note>
          <note>
            Effekten av dagens beslut innebär därför att praxis fortsätter
            att utvecklas utan att det övergripande syftet förändras. KU:s
            beslut kan därför inte heller tolkas eller användas för beslut
            som försämrar budgetsaldot eller underminerar statsfinanserna.
          </note>
          <note>
            En viktig lärdom för framtiden handlar om att regeringen redan
            i det första skedet innan man lägger fram budgeten måste försöka
            vinnlägga sig om att skapa majoriteter i riksdagen. Särskilt gäller
            det naturligtvis för kontroversiella ärenden. Det går inte att
            räkna med att en minoritetsregering ska få igenom sin politik
            oavsett vilka majoriteter som finns. Det förstod Göran Persson
            under sin tid som statsminister, och det borde även Fredrik Reinfeldt
            ha förstått.
          </note>
          <note>
            Man kan också se den här striden som en del av en större strid,
            där regeringspartierna de senaste åren verkat för att även alltmer
            lagstiftning ska kunna läggas in i budgeten för att ge en minoritetsregering
            möjlighet att få igenom beslut utan att ha stöd i riksdagens majoritet
            eller folkflertalet. Det finns viktiga principiella invändningar
            mot en sådan förändring av regelverket. Jag vill också varna för
            det missbruk av reglerna som regeringen redan nu ägnar sig åt
            när man väljer att lägga in fler lagförslag i budgeten.
          </note>
          <note>
            För den som vill värna det finanspolitiska ramverket är detta
            en farlig utveckling. Om man fortsätter att minska riksdagens
            möjligheter att fatta beslut kommer det att underminera stödet
            för ramverket. Risken ökar för att riksdagen i framtiden väljer
            att helt avskaffa det.
          </note>
          <note>
            Jag vill göra tydligt att KU inte klandrar talmannens beslut
            eller anser att det är felaktigt. KU gör bara en annan bedömning.
            Det har under höstens offentliga diskussion om riksdagsordningen
            och riksdagens budgetbehandling varit uppenbart att det är fullt
            rimligt att göra olika bedömningar i denna sak. Experterna är
            liksom politikerna oense. KU:s avgörande innebär att praxis fortsätter
            att utvecklas utan att det övergripande syftet med budgetregleringen
            i riksdagsordningen förändras eller undermineras.
          </note>
          <note>
            I detta anförande instämde Phia Andersson, Hans Ekström, Billy
            Gustafsson, Hans Hoff, Leif Jakobsson, Marie Nordén och Helene
            Petersson i Stockaryd (alla S) samt Mia Sydow Mölleby (V).
          </note>
          <note type="speaker">
            Anf. 6 ANDREAS NORLÉN (M) replik:
          </note>
          <note>
            Fru talman! I mitt anförande visade jag med stöd av tunga jurister
            att de juridiska argumenten är mycket starka för att det är förbjudet
            att i efterhand bryta sönder grunderna för budgetens inkomstsida.
            Jag anförde lagtextens ordalydelse. Det talas om ett beslut för
            att fastställa statsbudgetens inkomstberäkning och utgiftsramar,
            inte två beslut, inte tre, inte fyra, utan ett – bara ett.
          </note>
          <note>
            Den 20 november fattade riksdagen detta enda beslut. Oppositionspartierna
            vill att riksdagen ska fatta ett nytt beslut i dag och därmed
            bryta upp grunderna för inkomstberäkningen. Nu fattar riksdagen
            två beslut, inte ett.
          </note>
          <note>
            Jag anförde också med stöd av vedertagna juridiska tolkningsmetoder
            som används när två bestämmelser kolliderar att budgetreglerna
            står över möjligheten till utskottsinitiativ. Jag anförde därutöver
            att förarbetena, de utredningar som ledde fram till den nya budgetordningen,
            tydligt säger att det ska vara fullständiga sammanhållna alternativ
            som ställs mot varandra i budgetprocessen. Regeringens budgetpaket
            ska ställas mot ett eller flera budgetpaket från oppositionen.
            När man har ställt paketen mot varandra och ett paket har vunnit
            omröstningen kan man inte börja fatta beslut som river upp delar
            av det paket som har vunnit och samtidigt hävda att budgetprocessen
            bygger på att fullständiga alternativ ställs mot varandra.
          </note>
          <note>
            Dessutom anförde jag riksdagens egen praxis som har utvecklats
            under snart 20 år och som innebär att budgetbesluten fattas samlat
            just på det sätt som jag nyss beskrev. Regeringens budgetpaket
            ställs mot oppositionspartiernas budgetpaket.
          </note>
          <note>
            Min enkla fråga blir: Vad är Peter Erikssons juridiska argument?
          </note>
          <note type="speaker">
            Anf. 7 PETER ERIKSSON (MP) replik:
          </note>
          <note>
            Fru talman! Jag försökte säga i min inledning att det går att
            göra olika bedömningar. Den bild som Andreas Norlén målar upp
            om att det finns en klar och entydig process i alla avseenden
            stämmer inte.
          </note>
          <note>
            Andreas vojade sig över att riksdagen kan anta hundra olika höjningar
            av skatterna i efterhand som ett resultat av detta. Jag kan säga
            att i dag skulle riksdagen kunna anta hundra olika minskningar
            av utgifterna. Det skulle vara fullt möjligt. Man kan i utskottsbehandlingen
            minska ramen som riksdagen tidigare har beslutat om och i praktiken
            få en annan finanspolitik. Det är inte omöjligt. Riksdagen kan
            göra så, men det gör inte riksdagen. Det skulle i praktiken knappast
            vara möjligt att hantera en sådan situation. En regering som får
            stryk i så många frågor i riksdagen skulle tvingas att avgå. Men
            teoretiskt är det riksdagen som står över regeringen i de frågorna.
            Det är riksdagen som fattar de slutliga besluten.
          </note>
          <note>
            Hanteringen av besluten om de inkomster vi nu diskuterar är betydligt
            mindre reglerad. Det är en avgörande fråga. Utgiftssidan är starkt
            reglerad. Det har att göra med själva syftet med budgetregleringen,
            nämligen att värna om besluten och minska risken för att utgifterna
            drar i väg under riksdagsbehandlingen. Det är skälet till att
            vi har fått hela denna reglering.
          </note>
          <note>
            Det är märkligt att man kan glömma bort själva syftet och bakgrunden
            med regleringen och sedan stirra sig blind på riksdagens arbetsordning
            och säga att hanteringen inte är i enlighet med arbetsordningen.
            Inkomstsidan är inte reglerad på samma sätt. Det finns skäl för
            det, men nu kommer en praxis.
          </note>
          <note type="speaker">
            Anf. 8 ANDREAS NORLÉN (M) replik:
          </note>
          <note>
            Fru talman! Först och främst är det viktigt att slå fast att
            det beslut som KU nu fattar och som kommer att leda till en omröstning
            i kammaren i eftermiddag för mycket längre än till den enskilda
            budgetfråga vi här diskuterar. Det här är ett principiellt mycket
            viktigt beslut som innebär en betydande förändring av budgetprocessen.
          </note>
          <note>
            De jämförelser som Peter Eriksson gör med utgiftssidan är inte
            relevanta. Utgiftssidan och inkomstsidan är olika till sin karaktär.
            Den utgiftsminskning som jag framhöll i mitt anförande som kammaren
            beslutade om när det gäller anslaget till Regeringskansliet hösten
            2010 var ett led i den ordinarie budgetprocessen, nämligen steg
            2 i rambeslutsmodellen. Där fastställer man anslagen inom ramen
            för de olika utgiftsområdena. Det handlade inte, som Peter Eriksson
            nyss sade, om att minska ramen. Ramen låg fast.
          </note>
          <note>
            Vad som hände var att riksdagen beslutade om en annan fördelning
            av anslagen. Sedan valde majoriteten att inte använda de 300 miljoner
            man sparade på Regeringskansliet, men ramen fanns kvar och hade
            kunnat användas för något annat. Det är principiellt annorlunda
            än att angripa grunderna för inkomstberäkningen. Det påverkar
            det som i praktiken är en inkomstram, nämligen förutsättningarna
            för beräkningen av statsinkomsterna.
          </note>
          <note>
            Det finns ytterligare ett par problem med Peter Erikssons argumentation,
            nämligen att det som Peter Eriksson nu har sagt inte hjälper honom
            att komma förbi lagtextens ordalydelse. Riksdagsordningen 5 kap.
            12 § talar om ett enda beslut. Inget av det Peter Eriksson sade
            gör att han kommer runt det problemet. Det är väl egentligen kärnan
            i hans resonemang. Därför får han problem.
          </note>
          <note type="speaker">
            Anf. 9 PETER ERIKSSON (MP) replik:
          </note>
          <note>
            Fru talman! Jag säger också att det går att göra olika tolkningar
            i frågan. Om man ser enbart till ordalydelsen kan man göra den
            tolkning som Andreas Norlén gör. Men om man ser detta på ett bredare
            sätt och också tittar på syftet bakom och hur praxis har utvecklats,
            som faktiskt inte är så entydig som Andreas Norlén menar, kan
            man komma till andra slutsatser.
          </note>
          <note>
            Anf. 10 HELENE PETERSSON i Stockaryd (S):
          </note>
          <note>
            Fru talman! Dagens betänkande är ett resultat av den konfliktlösning
            som riksdagsordningen anger ska ske när talmannen och kammaren
            inte är eniga om talmannens beslut att vägra att ställa proposition.
            Konstitutionsutskottets majoritet har i sin prövning kommit fram
            till ställningstagandet att talmannen saknar konstitutionellt
            stöd för att neka att ta upp frågan. Utskottet konstaterar att
            talmannens rättsutredning som har legat till grund för beslutet
            inte ger en entydig tolkning av hur finansutskottets förslag ska
            behandlas. Tvärtom ger rättsutredningen utrymme för flera möjliga
            tolkningar.
          </note>
          <note>
            Vi socialdemokrater har bland annat utifrån det som framkommit
            i denna rättsutredning, i den utfrågning som finansutskottet höll
            den 28 november, i de förarbeten som föregått gällande regelverk
            och i utvärderingar och andra utredningar dragit en annan slutsats
            än talmannen.
          </note>
          <note>
            Det finns några avgörande skäl till att vi har kommit fram till
            denna slutsats.
          </note>
          <note>
            Vi kan konstatera att syftet med nuvarande regelverk, att minska
            risken för en riksdagsbehandling som leder till försämrade statsfinanser
            och ökad upplåning, får anses uppfyllt. Det föreliggande förslaget
            ökar statens inkomster.
          </note>
          <note>
            Vi konstaterar också att det inte finns något uttryckligt förbud
            i riksdagsordningen mot att riksdagen fattar ett beslut som innebär
            att inkomsterna i statens budget skulle avvika från den beräkning
            av inkomsterna som fastställts i det första steget.
          </note>
          <note>
            Riksdagsutredningen menade att en långtgående lagreglering var
            varken nödvändig eller önskvärd för riksdagens interna arbetsformer.
          </note>
          <note>
            I riksdagsordningen finns inte heller någon begränsning av motionsrätten
            eller rätten till utskottsinitiativ med anledning av den så kallade
            rambeslutsmodellen. Frågan har varit uppe vid ett antal utredningar,
            men man har valt att inte föreslå någon särskild reglering av
            förslags- och initiativrätten i budgetfrågor.
          </note>
          <note>
            När det gäller beslut om utgifterna inom respektive utgiftsområde
            finns det inget hinder att i andra steget föra fram förslag om
            utgifter som uppgår till ett lägre belopp än den ram riksdagen
            fastställt. Det gäller både i reservationer och i förslag från
            ett utskotts majoritet.
          </note>
          <note>
            Ett enigt finansutskott yttrade sig 2007 till socialförsäkringsutskottet.
            På utgiftssidan är det tillåtet att reservera sig till förmån
            för förslag som leder till lägre utgifter än utgiftsramen, men
            inte till högre. På motsvarande sätt kan man betrakta inkomstbesluten.
            Det skulle med andra ord vara fullt möjligt – detta är ett referat
            från finansutskottet – att i utskottsbehandling reservera sig
            till förmån för ökade statsinkomster och ändå hålla fast vid intentionerna
            bakom rambeslutsmodellen.
          </note>
          <note>
            Det antogs som sagt av ett enigt finansutskott. Vi har kamrater
            här i KU som faktiskt var med vid detta beslut. Samma resonemang
            förde också Per Molander vid finansutskottets utfrågning den 28
            november.
          </note>
          <note>
            Ett annat exempel på hur riksdagen har hanterat budgetpåverkande
            förslag och som också borde ha varit vägledande i talmannens beslut
            är förslaget om skattereduktion för läxhjälp från hösten 2012.
            Regeringen hade aviserat förslaget i budgetpropositionen för 2013
            och redovisat den offentligfinansiella effekten av förslaget enligt
            den etablerade ordning som utvecklats för skatteförslag. Förslaget
            var inkluderat i regeringens förslag till beräkning av inkomsterna
            för 2013. Det beräknades minska skatteintäkterna med 10 miljoner
            kronor, och den varaktiga minskningen beräknades till 25 miljoner
            kronor per år. Förslaget lades fram i en särproposition under
            våren och föranledde följdmotioner från S, V och MP med yrkanden
            om att avslå propositionen. Motionärerna enade sig om en gemensam
            reservation som, om den hade vunnit bifall, hade inneburit högre
            statsinkomster än vad som beslutats i det första steget i rambeslutsmodellen.
          </note>
          <note>
            I detta fall valde talmannen att låta kammaren ta ställning till
            reservationen. Eftersom regeringen i detta fall hade stöd av Sverigedemokraterna
            föll reservationen i omröstningen. Men jag ställer frågan: Varför
            vägrade inte talmannen den gången att ställa proposition? I båda
            fallen handlar det om ett skatteförslag, i båda fallen handlar
            det om att regeringen föreslår en minskning av statsinkomsterna
            till följd av förslaget, i båda fallen är de offentligfinansiella
            effekterna redovisade i budgetpropositionen och i båda fallen
            har partierna S, V och MP lagt ett gemensamt förslag om att avslå
            det aktuella förslaget. De enda skillnaderna är att det i det
            första fallet handlade om en särproposition, men aviserad och
            inberäknad i budgetpropositionen, samt att det i det första fallet
            var känt att Sverigedemokraterna stödde regeringen, medan det
            nu på samma sätt är känt att de stöder förslaget från S, V och
            MP.
          </note>
          <note>
            Fru talman! Det egentliga skälet till att vi i dag står här och
            debatterar resultatet av KU:s prövning av talmannens vägran att
            ställa proposition är inte att oppositionspartierna skulle ha
            gjort några avsteg från den rambeslutsmodell som riksdagen har
            arbetat med sedan mitten av 1990-talet, utan skälet är att regeringen
            i samband med budgetpropositionen valde att lägga fram ett förslag
            som inte har majoritet i riksdagen.
          </note>
          <note>
            Sverige har en lång tradition med minoritetsregeringar. En viktig
            slutsats från tidigare minoritetsregeringar är att man alltid
            måste förankra sin politik för att säkra en majoritet för sina
            förslag. Det är faktiskt kärnan både i parlamentarismen och i
            demokratin.
          </note>
          <note>
            Avslutningsvis vill jag framhålla att varken riksdagen eller
            riksdagens budgethantering har skadats av den här processen. Tvärtom
            visar detta styrkan med den nuvarande budgetordningen. Resultatet
            av det här beslutet kommer att bli högre statsinkomster och därmed
            starkare statsfinanser, vilket är syftet med rambeslutsmodellen.
            Det visar också att riksdagen har ett handlingsutrymme som måste
            vårdas väl och omsorgsfullt men som ger riksdagen en stark ställning
            och ytterst också stärker demokratin.
          </note>
          <note>
            I detta anförande instämde Phia Andersson, Hans Ekström, Billy
            Gustafsson, Hans Hoff, Leif Jakobsson och Marie Nordén (alla S)
            samt Mia Sydow Mölleby (V).
          </note>
          <note type="speaker">
            Anf. 11 ANDREAS NORLÉN (M) replik:
          </note>
          <note>
            Fru talman! Låt mig först konstatera att det som Helene Petersson
            säger om finansutskottets uttalande våren 2007 illustrerar, som
            jag sade i mitt huvudanförande, hur desperat Socialdemokraterna
            letar efter krokar att hänga upp sin argumentation på utan att
            lyckas särskilt väl.
          </note>
          <note>
            Det som finansutskottet då hade att ta ställning till var någonting
            helt annat än det som vi nu står inför, nämligen ett utskottsinitiativ
            med ambitionen att bryta upp grunderna för inkomstberäkningen.
            Till detta kommer att det också finns sakliga skäl att vara kritisk
            till en del av det som finansutskottet då skrev, till exempel
            det faktum att riksdagsordningen inte innehåller någon reglering
            på inkomstsidan som gör skillnad mellan ökade och minskade statsinkomster.
          </note>
          <note>
            Fru talman! Jag framhöll i mitt anförande att vi i Sverige brukar
            ha bred enighet över parti- och blockgränser när det gäller politikens
            spelregler. Det är mycket olyckligt att oppositionspartierna avviker
            från denna långa tradition och vill tvinga igenom en ändring av
            snart 20-åriga budgetregler med minsta möjliga marginal och mesta
            möjliga politisering och med argument som vilar på bräcklig juridisk
            grund.
          </note>
          <note>
            Jag konstaterade också att Socialdemokraterna bär det tyngsta
            ansvaret för den olyckliga händelseutveckling som nu går mot sin
            fullbordan. Det var länge sedan Socialdemokraterna var ett ansvarstagande
            och statsbärande parti.
          </note>
          <note>
            Jag vill därför ställa följande frågor till Helene Petersson.
          </note>
          <note>
            För det första: Hur är det möjligt att Socialdemokraterna går
            i spetsen för detta angrepp på den sammanhållna budgetprocessen
            och den svenska samsynen i författningsfrågor?
          </note>
          <note>
            För det andra: Hur är det möjligt att Socialdemokraterna är beredda
            att chansa på att de har rätt och juristerna har fel när det gäller
            riksdagsordningens innebörd?
          </note>
          <note>
            Helene Petersson säger att rättsläget är oklart. Men gör det
            saken bättre? Är det rimligt att chansa i författningsfrågor?
          </note>
          <note>
            Anf. 12 HELENE PETERSSON i Stockaryd (S) replik:
          </note>
          <note>
            Fru talman! Det finns, som sagt, olika tolkningar. Det tycker
            jag att finansutskottets utfrågning visade mycket klart då vi
            hade fyra av de tyngsta namnen i dessa frågor närvarande. De visade
            upp en ganska klar oenighet.
          </note>
          <note>
            Vi är ett ansvarstagande parti, inte tu tal om den saken. Det
            tycker jag tydligt visar sig i att vi under de år som vi har haft
            minoritetsregeringar, som vi har haft i stort sett varje gång,
            faktiskt i förväg har sett till att vi har en majoritet.
          </note>
          <note>
            Vi har inte ställt riksdagen inför sådana här frågetecken och
            beslut, och vi har inte behövt skicka någonting till konstitutionsutskottet
            för bedömning. Vi har nämligen sett till att vi har en majoritet
            för förslagen i den budget som ligger.
          </note>
          <note>
            En annan sak jag tycker visar denna regerings ändrade förhållningssätt
            till riksdagen och budgetprocessen är att man plockar in allting
            i budgeten. Jag tittade på det här med skatteförslag i budgetpropositionen.
            År 2009 låg det 1 skatteförslag i budgetpropositionen och 8 särpropositioner.
            I dag är det 24 förslag som ligger inne i budgetpropositionen,
            men det kommer inga särpropositioner. Är detta inte ett sätt att
            bakbinda riksdagen och ta ifrån riksdagen makt? Det är ju faktiskt
            riksdagen och folkets valda som har det yttersta ansvaret.
          </note>
          <note type="speaker">
            Anf. 13 ANDREAS NORLÉN (M) replik:
          </note>
          <note>
            Fru talman! Det faktum att många lagförslag på skatteområdet
            finns i budgetpropositionen är snarast förutsett i förarbetena
            till nuvarande reglering, för där står det att syftet är att man
            i första steget av rambeslutsmodellen ska ta ställning till de
            viktiga förslagen på inkomstsidan.
          </note>
          <note>
            Helene Peterssons svar öppnar för många intressanta frågor. Hon
            öppnar en tydlig dörr i regeringsfrågan som illustrerar att Socialdemokraterna
            är redo att sätta sig i budgetförhandlingar med Jonas Sjöstedt
            och Vänsterpartiet om det är vad som krävs för att få majoritet
            i kammaren. Det är en helt annan debatt än den vi nu har, men
            jag konstaterar det faktum att Socialdemokraterna inte kommer
            att få majoritet för någon budget med mindre än att de förhandlar
            med Vänsterpartiet och Miljöpartiet. Vi vet ju vad resultaten
            blir om man lägger ihop deras olika skattehöjningsförslag.
          </note>
          <note>
            Det är väl dock också viktigt att konstatera att det under de
            nästan 20 år som budgetprocessen har varit utformad på det här
            sättet, med rambeslutsmodellen, har funnits en enighet om att
            ett viktigt syfte har varit att ha sammanhållna budgetalternativ
            som ställs mot varandra. Det är så det har tillämpats. Oavsett
            vem Göran Persson har förhandlat med och inte är det så det har
            tillämpats. Nu vill Socialdemokraterna bryta upp en nästan 20-årig
            riksdagspraxis och göra någonting annat.
          </note>
          <note>
            Det är egentligen det som är min huvudfråga till Helene Petersson.
            Hon påstår sig vara företrädare för ett ansvarsfullt parti, men
            snacka går ju – det är hur man agerar som avgör bedömningen. Historiens
            dom riskerar att bli ganska tung för den som bryter upp en mångårig
            konsensus om hur budgeten ska hanteras och öppnar för en mycket
            lösare och osäkrare budgetprocess. Frågan kvarstår alltså: Hur
            kan Socialdemokraterna gå i spetsen för den sammanhållna budgetprocessen
            och den svenska samsynen i författningsfrågor?
          </note>
          <note>
            Anf. 14 HELENE PETERSSON i Stockaryd (S) replik:
          </note>
          <note>
            Fru talman! Vi får inte glömma syftet med rambeslutsmodellen.
            Det fanns fyra olika alternativ, men man valde denna modell för
            att det skulle finnas möjlighet till vidare process. Det skulle
            inte bara vara ett klubbat beslut och sedan vara slut på diskussionen
            så att riksdagen i princip kunde ta julledigt. Det skulle i stället
            finnas en möjlig hantering. Det är därför man har öppnat dörren.
            Man har sagt i riksdagsutredningen och i flera utredningar att
            man inte vill bakbinda riksdagen.
          </note>
          <note>
            Huvudsyftet med modellen var att stärka statens ekonomi. Det
            var på utgiftssidan; både Andreas Norlén och jag vet att det förekom
            överbud. Man lade till, lade till och lade till, och helt plötsligt
            riskerade man statens budget eftersom man inte hade inkomster
            som täckte utgifterna. Det är grundsyftet med den här modellen.
            Men när det gäller att begränsa riksdagens handlingsutrymme för
            att ytterligare stärka statens finanser finns det inget lagförslag
            på eller förbud mot att vi kan göra så.
          </note>
          <note type="speaker">
            Anf. 15 TUVE SKÅNBERG (KD) replik:
          </note>
          <note>
            Fru talman! Ibland kokar ett historiskt skeende ned till ett
            fokus, en brännpunkt, och jag tror att det här är en sådan debatt
            och en sådan stund.
          </note>
          <note>
            Helene Petersson representerar inte bara sig själv i denna stund.
            Bakom henne står hela det socialdemokratiska partiet, och hon
            har fått förtroendet och blivit framförd av sin riksdagsgrupp
            att representera Stefan Löfven, Magdalena Andersson och hela riksdagsgruppen.
            Därför vill jag nu fråga vilka socialdemokrater vi andra har att
            göra med nu. Vilka vill ni vara? Hur vill ni omdefiniera er? Vi
            kände er tidigare, trodde vi. Vi visste att ert ord gäller och
            att det ni hade sagt höll.
          </note>
          <note>
            Nu vill ni dock med tvivelaktig juridik och små majoriteter ändra
            en långvarig praxis, faktiskt med den minsta majoritet man kan
            tänka sig – eller rättare sagt har ni redan gjort så. Är det de
            Socialdemokraterna vi ser i fortsättningen?
          </note>
          <note>
            Anf. 16 HELENE PETERSSON i Stockaryd (S) replik:
          </note>
          <note>
            Fru talman! Socialdemokraterna är ett ansvarstagande parti. Men
            vi kan inte ha ett regelverk där man med vilka möjligheter som
            helst kan skydda en minoritetsregering som inte ser till att förankra
            sina förslag. Vi kan inte ha ett regelverk där en regering utan
            att ha förankring i riksdagen kan driva igenom vilka förslag som
            helst. Den tolkningen av ramverket tror jag ingen gör.
          </note>
          <note>
            Ramverket var till för att skydda, så att inte riksdagens inkomster
            och utgifter gick på tvärs – att utgifterna ökade och inkomsterna
            minskade. Det var ett skydd för att ha starka, stabila och kloka
            statsfinanser. Det syftet och den uppställningen står Socialdemokraterna
            helt klart bakom. Det här är inget förslag som sänker statens
            budget. Förslaget stärker.
          </note>
          <note type="speaker">
            Anf. 17 TUVE SKÅNBERG (KD) replik:
          </note>
          <note>
            Fru talman! Peter Eriksson, ordförande i konstitutionsutskottet,
            beklagade händelseutvecklingen. Jag hör dock Helene Petersson
            säga vad jag tolkar som att hon och därmed Socialdemokraterna
            helhjärtat och med öppna ögon går in i det här ställningstagandet
            och säger ja till det. Ni säger: Det här är vad vi vill göra.
            Vi har inte kommit hit pressade av omständigheter, utan detta
            vill vi.
          </note>
          <note>
            Har jag förstått Helene Petersson rätt?
          </note>
          <note>
            Anf. 18 HELENE PETERSSON i Stockaryd (S) replik:
          </note>
          <note>
            Fru talman! Självklart beklagar jag också att vi står i den här
            situationen. Den hade aldrig behövt uppstå om förslaget hade varit
            förankrat och det hade funnits en majoritet i riksdagen. Det hade
            inte behövt komma till det om talmannen hade kommit en annan slutsats
            och kammaren hade fått ta ställning till detta. Jämför man skatteutskottets
            förslag är det nämligen de facto ett ganska likartat förslag,
            även om det då redovisas i en särproposition i stället för under
            denna behandling.
          </note>
          <note>
            Det fanns alltså möjligheter, och det är väl hela tiden där det
            här kokar ned – det ger möjlighet till olika tolkningar. Men jag
            hade också önskat att vi hade sluppit stå här med denna diskussion
            i dag.
          </note>
          <note type="speaker">
            Anf. 19 PER-INGVAR JOHNSSON (C) replik:
          </note>
          <note>
            Fru talman! Helene Petersson sade just att hon hade önskat slippa
            stå här i dag och föra diskussionen. Det är just vad det handlar
            om: att beslutet ska tas vid ett tillfälle, i ett samlat beslut.
            Det ska inte tas två gånger, vilket vi nu är på väg att göra,
            när det gäller budgetens inkomstram.
          </note>
          <note>
            Här är det så att reglerna när det gäller budgetprocessen är
            tydliga. Det ska vara ett samlat beslut. Men nu står vi i riksdagen
            i dag för att ta ett andra beslut när det gäller inkomstramen.
            Jag ser inte att det är acceptabelt. Jag tycker att det är lätt
            att räkna ut att ett plus ett blir två och att det strider mot
            budgetprocessreglerna. Det initiativ Socialdemokraterna med stöd
            av Sverigedemokraterna, Miljöpartiet och Vänsterpartiet har tagit
            strider alltså mot budgetreglerna. Ett plus ett blir två.
          </note>
          <note>
            Anf. 20 HELENE PETERSSON i Stockaryd (S) replik:
          </note>
          <note>
            Fru talman! När det gäller initiativrätten är det också klart
            fastställt att den finns. Det finns möjlighet. Det finns en förslagsrätt,
            och det finns en initiativrätt. Det har man också tittat på i
            många utredningar, men man har inte velat plocka bort den, inte
            ens i budgetprocessen. Jag tycker att det också är ett ganska
            starkt skäl till att den möjligheten finns.
          </note>
          <note type="speaker">
            Anf. 21 PER-INGVAR JOHNSSON (C) replik:
          </note>
          <note>
            Fru talman! Javisst, det finns en initiativrätt. Men det har
            varit väldigt tydligt i den praxis som finns att det inte handlar
            om budgeten. Det handlar möjligen om att det kan göras rättelser
            som man är överens om – då kan man utnyttja initiativrätten. Men
            det har aldrig förekommit tidigare att den har använts på detta
            sätt för att ändra någonting som man inte är överens om i utskottet.
          </note>
          <note>
            Jag tycker att man missbrukar initiativrätten på ett sätt som
            också kommer att förstöra den budgetprocess som vi hittills har
            haft. Jag beklagar det.
          </note>
          <note>
            Anser Helene Petersson att riksdagens talman, på det sätt som
            Peter Eriksson har framställt det, har begått misstag? Delar Helen
            Petersson den uppfattningen?
          </note>
          <note>
            Anf. 22 HELENE PETERSSON i Stockaryd (S) replik:
          </note>
          <note>
            Fru talman! Vi gör en annan bedömning än vad talmannen gjorde.
            Jag tycker att det är väldigt bra att vi har en sådan ordning
            som vi har, att är inte kammarens majoritet och talmannen överens
            ska frågan över till konstitutionsutskottet. Jag tycker att det
            är jätteklokt. Det innebär att vi inte får en handlingsförlamad
            riksdag, utan frågan hanteras, kommer tillbaka och avgörs sedan.
            I många andra länder blir det fullständiga låsningar, och den
            ordningen har vi inte här. Det är jag glad för.
          </note>
          <note type="speaker">
            Anf. 23 JONAS ÅKERLUND (SD):
          </note>
          <note>
            Fru talman! Jag tror att vi alla kan vara överens om att den
            här frågan är allt annat än enkel. För mig är den väldigt komplicerad.
          </note>
          <note>
            För ett kvartssekel sedan hade vi ett rätt stort problem, som
            man kan uttrycka med ett ord: underfinansiering. Det var så pass
            allvarligt att man i början av 90-talet sade att man måste göra
            någonting åt det.
          </note>
          <note>
            En grupp tillsätts, och en rapport presenteras i juni 1993. Jag
            tror att det är lämpligt att gå tillbaka och titta lite närmare
            på vad man sade i den rapporten för att på rätt sätt, eller i
            varje fall på ett klokt sätt, kunna bedöma vad det är som händer
            i dag och vad det är vi står och diskuterar.
          </note>
          <note>
            I denna rapport diskuterade man fyra alternativ vad gäller budgetbeslutsmodellerna.
          </note>
          <note>
            Den första modellen kallades avstämningsmodellen, och det var
            i stort sett status quo med vissa justeringar, det vill säga full
            förslagsrätt, inget inledande rambeslut och så vidare.
          </note>
          <note>
            Den andra modellen var den vi har i dag, rambeslutsmodellen,
            eller tvåstegsmodellen, som har fungerat i närmare 20 år.
          </note>
          <note>
            En tredje modell, yttrandemodellen, innebar att finansutskottet
            skulle ha en central position vid riksdagsbehandlingen. Fackutskotten
            skulle skicka yttranden till finansutskottet, som sammanställde
            och koordinerade arbetet. Det var alltså en mer centraliserad
            modell.
          </note>
          <note>
            Slutligen fanns det en något mer extrem modell, paketbeslutsmodellen,
            som innebar att hela budgeten skulle tas i ett enda beslut utan
            diskussion.
          </note>
          <note>
            Riksdagen valde alternativ 2 och avvisade de andra tre. Det är
            ganska klart vad det innebär för dagens debatt. Många som deltar
            i debatten tycks tolka beslutet som att det är alternativ 4 som
            gäller, det vill säga att ingenting får ändras i budgeten. Men
            om det hade varit så hade riksdagen uttryckt sig på ett annat
            sätt. Man avvisade också förslag om att begränsa motionsrätten,
            vilket var ytterligare en indikator på att riksdagen markerar
            sitt handlingsutrymme visavi regeringen.
          </note>
          <note>
            För mig blir slutsatsen att när man har fattat det första rambeslutet
            och går vidare till fas 2 kan man göra ändringar på utgiftssidan
            under förutsättning att utgiftsnivån inte ökar, som skedde för
            tre år sedan, eller på inkomstsidan om inkomsterna inte minskar.
          </note>
          <note>
            I botten på hela denna diskussion ligger ju överskottsmålet och
            det krav på saldot som det ställer. Det handlar om politisk neutralitet.
          </note>
          <note type="speaker">
            Anf. 24 ANDREAS NORLÉN (M) replik:
          </note>
          <note>
            Fru talman! Vi debatterar här en viktig konstitutionell fråga,
            och det är naturligtvis viktigt att gå tillbaka till lagstiftningens
            förarbeten. Jag gjorde det själv i mitt anförande och i de replikskiften
            som jag har deltagit i.
          </note>
          <note>
            Jonas Åkerlund har rätt när han konstaterar att riksdagen valde
            rambeslutsmodellen, eller tvåstegsmodellen. Det är alldeles klart
            att det innebär att beslutsprocessen har två steg. Frågan är vad
            det innebär för den diskussion som vi för här i dag.
          </note>
          <note>
            I det första steget ska inkomstramarna eller inkomstberäkningen
            fastställas liksom utgiftsramarna för de 27 utgiftsområdena. Sedan
            föreskrivs det att man i steg 2 ska fördela anslagen inom ramen
            för de olika utgiftsområdena.
          </note>
          <note>
            Däremot sägs det ingenting om vad som ska göras med inkomstberäkningen
            i något andra steg. Det beror på att det inte finns något andra
            steg för inkomstberäkningen, utan inkomstberäkningen görs i steg
            1 och sedan är det färdigt med det.
          </note>
          <note>
            Att man har en ordning där man i ett andra steg diskuterar anslagen
            på detaljnivå till olika myndigheter, bidragssystem och annat
            i steg 2 när det gäller utgifterna beror ju på att det är en praktisk
            ordning att ha det så. Då får man också en diskussion inom utskotten
            kring anslagsfördelningen.
          </note>
          <note>
            Men det finns inget behov av att ha ett andra steg för inkomstberäkningen,
            för inkomsterna följer av de regelverk vi har i form av skattelagstiftning
            och annat. Då behövs inget andra steg. Det finns inte heller föreskrivet
            något andra steg i inkomstberäkningen.
          </note>
          <note>
            Då är den rimliga slutsatsen att inkomstberäkningen görs i steg
            1, och sedan finns det inget andra steg för det.
          </note>
          <note>
            Frågan är om Jonas Åkerlund har läst förarbetena på rätt sätt.
          </note>
          <note type="speaker">
            Anf. 25 JONAS ÅKERLUND (SD) replik:
          </note>
          <note>
            Fru talman! Vad som är att läsa på rätt sätt kanske är det vi
            diskuterar lite grann.
          </note>
          <note>
            Som jag ser det är tanken med alla ramar i alla sammanhang att
            göra en avgränsning. Om vi agerar på ett sätt som innebär att
            vi spränger ramen, och i detta fall syftet med hela regelverket,
            kan en hoppande majoritet riskera att åstadkomma en underfinansiering,
            därför att man ger efter för impulser att vara generös. Det är
            mänskligt. Regelverket ska skydda oss från sådant.
          </note>
          <note>
            Däremot ser jag inget hinder mot att vi gör förändringar inom
            ramen som syftar till att stärka budgeten. Det är därför vi gör
            den bedömning som vi gör i frågan. Hela regelverket tillkom ju
            inte för att skydda oss mot beslut som stärker budgeten. Regelverket
            kom till för att skydda oss mot beslut som försvagar budgeten.
          </note>
          <note type="speaker">
            Anf. 26 ANDREAS NORLÉN (M) replik:
          </note>
          <note>
            Fru talman! Jag kan konstatera att inte heller Jonas Åkerlund
            lyckas riktigt väl med att komma runt de tunga juridiska argument
            som finns för att det inte är tillåtet att i efterhand bryta upp
            inkomstberäkningen.
          </note>
          <note>
            Jag anförde lagtextens ordalydelse. Jag anförde juridiska tolkningsmetoder
            för hur man hanterar kollisioner mellan oförenliga lagbestämmelser.
            Jag anförde förarbetena, där en viktig poäng är att man ska fatta
            samlade budgetbeslut så att regeringens budgetförslag kan ställas
            mot samlade budgetförslag från ett eller flera oppositionspartier.
            Det var också ett tydligt syfte, just att få en tydlighet och
            en transparens i budgetarbetet i riksdagen genom att ställa färdiga
            paket mot varandra.
          </note>
          <note>
            Jag anförde riksdagens egen praxis, som också i nästan 20 år
            har byggt just på att man ska ha samlade budgetförslag som ställs
            mot varandra.
          </note>
          <note>
            Jonas Åkerlund oroade sig för hoppande majoriteter. Ja, det gör
            jag också, och jag kan säga att min oro har förstärkts efter det
            beslut som konstitutionsutskottet fattade i går. Det innebär ju
            att man i efterhand kan bryta upp grunderna för inkomstberäkningen
            och i princip i efterhand ompröva alla de över hundra inkomstposter
            som statsbudgeten består av.
          </note>
          <note>
            Min fråga till Jonas Åkerlund får väl bli samma som jag ställde
            till Peter Eriksson: Var finns egentligen de juridiska argument
            som motsäger de argument som jag nu har framfört?
          </note>
          <note type="speaker">
            Anf. 27 JONAS ÅKERLUND (SD) replik:
          </note>
          <note>
            Fru talman! Bakom varje lagstiftning finns ett syfte, en vilja
            att åstadkomma något eller att skydda sig från något. Lagstiftaren
            måste välja ord för att tjäna det syftet.
          </note>
          <note>
            Därför är det inte rimligt att man bortser helt och hållet från
            sammanhangen och syftena utan läser lagstiftarens ord som talibaner
            läser Koranen. Jag tror inte att det är meningsfullt att göra
            så, utan man måste försöka se vad man ville åstadkomma.
          </note>
          <note>
            Det avgörande syftet bakom allt vi pratar om i dag var att skydda
            staten från underfinansiering.
          </note>
          <note type="speaker">
            Anf. 28 TUVE SKÅNBERG (KD) replik:
          </note>
          <note>
            Fru talman! Som jag sade i ett tidigare replikskifte är detta
            en stund när man får välja på vilken sida av slalompinnarna man
            ska köra. Man får definiera vem man vill vara och hur man vill
            bli uppfattad. Det privilegiet har också Jonas Åkerlund och Sverigedemokraterna.
          </note>
          <note>
            År 1994 – jag minns det själv med bävan – fanns ett parti närbesläktat
            med Sverigedemokraterna, Ny demokrati, här i riksdagen. I ett
            principiellt beslut stödde man tanken på Södertörns högskola.
            Det var en lång beslutsprocess som ledde fram till det, med många
            olika uppvaktningar och många utredningar. Så tog hela riksdagen
            beslutet att stödja Södertörns högskola.
          </note>
          <note>
            Sedan kom frågan till finansieringen – inte att dra ned på statens
            utgifter utom tvärtom att Södertörns högskola skulle få bli finansierad.
            Då röstade Ny demokrati nej till finansieringen. Man minskade
            statens utgifter genom att inte vilja att Södertörns högskola
            skulle byggas.
          </note>
          <note>
            Är detta helt i sin ordning? Är det detta sätt att tänka och
            reagera som vi kan förvänta oss, om Sverigedemokraterna finns
            i riksdagen nästa mandatperiod, att Sverigedemokraterna tycker
            att det är helt i sin ordning att ha hoppande majoriteter och
            att i ett visst beslut göra si och i ett annat beslut göra så,
            eftersom man faktiskt minskar statens utgifter?
          </note>
          <note type="speaker">
            Anf. 29 JONAS ÅKERLUND (SD) replik:
          </note>
          <note>
            Fru talman! Vilka partier som finns här nästa mandatperiod eller
            inte har jag ingen kristallkula för att svara på, men jag kan
            möjligtvis gissa.
          </note>
          <note>
            I en demokrati är det ganska naturligt att det ska vara lite
            besvärligt för minoriteten att styra och ställa med majoriteten.
            Om man då inte ser till att man har en majoritet med sig får man
            det besvärligt.
          </note>
          <note>
            Vi är här för att ta ansvar, och vi tänker stanna här.
          </note>
          <note type="speaker">
            Anf. 30 TUVE SKÅNBERG (KD) replik:
          </note>
          <note>
            Fru talman! Beskedet är alltså att Sverigedemokraterna är här
            för att stanna och vill ta ansvar. Hur visar ni det i dag? Vi
            går ifrån ett regelverk, en praxis som har gällt i snart i 20
            år, och ni är de som lägger fingret på vågen. Du har den avgörande
            rösten, kanske bokstavligt talat.
          </note>
          <note>
            Hur kan du vara att lita på när du väljer att stödja en regeländring,
            en praxisändring?
          </note>
          <note type="speaker">
            Anf. 31 JONAS ÅKERLUND (SD) replik:
          </note>
          <note>
            Fru talman! Jag uppfattar det inte som att jag är med och bryter
            någon regel. Jag uppfattar det som att jag är i konstitutionsutskottet
            och tar mitt ansvar och gör den tolkning av detta som jag tycker
            stämmer väl med hur det nuvarande regelverket har arbetats fram.
          </note>
          <note>
            Jag delar inte minoritetens uppfattning.
          </note>
          <note type="speaker">
            Anf. 32 MIA SYDOW MÖLLEBY (V):
          </note>
          <note>
            Fru talman! Vi diskuterar alltså frågan om finansutskottets betänkande
            ska få ställas under proposition i kammaren i eftermiddag.
          </note>
          <note>
            Som flera tidigare har sagt är regelverket inte glasklart i den
            här frågan, och olika regelverk går åt olika håll. Det går att
            tolka på olika sätt, och det har också hanterats på olika sätt.
          </note>
          <note>
            I budgetpropositionen för 2013 hade regeringen aviserat att den
            skulle komma med ett förslag om skattereduktion för läxhjälp och
            lagt in de ekonomiska beräkningarna i förslaget i budgeten. När
            propositionen kom med förslaget om skattereduktion behandlades
            det i skatteutskottet. Det väcktes följdmotioner, och vid behandlingen
            i kammaren fanns reservationer med avslagsyrkande på propositionen.
            Avslagsyrkandet ställdes under proposition i kammaren.
          </note>
          <note>
            I det här fallet togs alltså ett beslut om en del av inkomsterna
            vid ett senare tillfälle. Om reservationen hade bifallits hade
            statens inkomster blivit högre än de beräknade inkomsterna i det
            första rambeslutet.
          </note>
          <note>
            Hösten 2012 lämnade regeringen i budgetpropositionen ett lagförslag
            om privatuthyrning av bostäder. Det förslaget överlämnades till
            civilutskottet och behandlades där. Trots att förslaget hade påverkan
            på inkomstsidan i budgeten behandlade civilutskottet förslaget
            i ett eget betänkande. Reservationer som hade påverkat inkomstsidan
            fanns också med och ställdes under proposition i kammaren. Det
            beslutades alltså inte inom ramen för budgetbeslutet.
          </note>
          <note>
            Det är två tillfällen från förra riksmötet då förslag som påverkade
            inkomstsidan lyftes upp i kammaren efter det att rambeslutet hade
            fattats.
          </note>
          <note>
            Att vägra att ställa förslag under proposition är en ovanlig
            åtgärd som jag anser kräver en tydlig grund. Om det inte är uppenbart
            att proposition inte ska ställas bör det enligt min uppfattning
            vara så att förslaget får ställas under proposition.
          </note>
          <note>
            Man kan tycka att det skulle kunna ställas än högre krav på tydlig
            grund för vägran när det är en riksdagsmajoritet som har ett förslag.
            Men jag anser att även en liten minoritet bör få sitt förslag
            prövat om det inte finns en tydlig grund för vägran.
          </note>
          <note>
            I det här fallet finns det enligt min uppfattning ingen tydlig
            grund för att vägra proposition, och då ska också förslaget få
            ställas under proposition.
          </note>
          <note>
            I detta anförande instämde Phia Andersson, Billy Gustafsson,
            Helene Petersson i Stockaryd och Lena Sommestad (alla S).
          </note>
          <note type="speaker">
            Anf. 33 ANDREAS NORLÉN (M) replik:
          </note>
          <note>
            Fru talman! Mia Sydow Mölleby har uppenbarligen förberett sig
            noga för debatten och grävt i riksdagens handlingar för att hitta
            exempel som stöder hennes tes.
          </note>
          <note>
            Det var bara synd att hon inte gjorde det.
          </note>
          <note>
            Frågan om läx-RUT, som var uppe förra riksmötet, handlade om
            ett belopp på ungefär 10 miljoner kronor, det vill säga budgeteffekten
            var ungefär 10 miljoner kronor. Det framgår tydligt av förarbetena
            att utgiftsförslag eller inkomstförändringar som är av marginell
            betydelse inte behöver ingå i första steget av rambeslutsprocessen,
            utan den typen av förändringar kan man besluta om i ett senare
            skede. Därför är läx-RUT-frågan inget exempel som stöder Mia Sydow
            Möllebys och de andra oppositionspartiernas tes.
          </note>
          <note>
            När det gäller frågan om civilutskottet måste jag säga att jag
            inte har exakt koll på vilka belopp som vi talar om där. Men såvitt
            jag vet var även den frågan budgetmässigt en ganska liten fråga.
          </note>
          <note>
            Mia Sydow Mölleby tycker att man inte ska vägra proposition om
            man inte har mycket goda skäl för det. Jag skulle vilja vända
            på det argumentet och säga: Jag anser att man inte ska angripa
            en väl fungerande budgetordning om man inte har mycket starka
            skäl för det.
          </note>
          <note>
            Även Mia Sydow Mölleby instämmer möjligen i Socialdemokraternas
            syn att rättsläget är oklart. Min uppfattning är att det är ganska
            klart, men oppositionen säger att det är oklart. Då blir Mia Sydow
            Möllebys slutsats: Okej, rättsläget är oklart i en viktig konstitutionell
            fråga – då trycker vi på gasen och kör ändå!
          </note>
          <note>
            Det tycker jag är ett typexempel på hur ett ansvarslöst parti
            beter sig. Vad tycker Mia Sydow Mölleby?
          </note>
          <note type="speaker">
            Anf. 34 MIA SYDOW MÖLLEBY (V) replik:
          </note>
          <note>
            Fru talman! Jag har inte grävt så extremt djupt för att hitta
            de här exemplen. Jag har bara läst utskottets betänkande, där
            båda exemplen finns med.
          </note>
          <note>
            Jag har inte heller i det jag har sagt tagit ställning till nivån
            utan bara konstaterar att det faktiskt har tagits beslut i efterskott
            som påverkar regelverket för inkomstsidan.
          </note>
          <note>
            En beräkning på belopp är alltid en beräkning, och det kan variera
            upp och ned. Men det finns exempel på att inkomstsidan har hanterats
            vid ett senare tillfälle och att det har ställts under proposition
            i kammaren. Det vi diskuterar gäller möjligheten att ställa saker
            under proposition och möjligheten att vägra att göra det. Eftersom
            vi tidigare haft förslag som medfört förändring på inkomstsidan
            och som ställts under proposition anser jag att det är fullt rimligt
            att också detta förslag ska ställas under proposition.
          </note>
          <note type="speaker">
            Anf. 35 ANDREAS NORLÉN (M) replik:
          </note>
          <note>
            Fru talman! Det finns inget tidigare exempel på att ett förslag
            av den typ som vi diskuterar i dag har ställts under proposition.
            Här har vi fattat ett beslut i kammaren den 20 november om inkomstberäkningen
            och utgiftsramarna, alltså budgetprocessens första steg. Därefter
            har en majoritet i finansutskottet via ett utskottsinitiativ velat
            bryta upp grunderna för inkomstberäkningen genom att ändra tillbaka
            en viss skattelagstiftning. Något sådant har aldrig tidigare förekommit
            under de snart 20 år som vi haft rambeslutsmodellen.
          </note>
          <note>
            Det är en mycket betydande förändring av arbetssättet i riksdagen
            när detta nu godtas av konstitutionsutskottets majoritet. Det
            innebär att man i efterhand kan ompröva alla de över 100 inkomstposter
            som inkomstsidan består av, trots att kammaren har fattat sitt
            enligt riksdagsordningen enda beslut.
          </note>
          <note>
            Visserligen sade jag i mitt anförande att man inte kan kräva
            att Vänsterpartiet ska vara med och bära de konstitutionella traditionerna,
            men eftersom Mia Sydow Mölleby sitter i konstitutionsutskottet
            måste jag ställa frågan: Om man vill vara ett ansvarsfullt parti,
            hur kan man då vilja gå till angrepp mot den sammanhållna budgetprocessen
            och den svenska samsynen i författningsfrågor? Innebär det att
            Vänsterpartiet strävar efter att leva upp till sitt rykte som
            ett ansvarslöst parti som man inte kan lita på, eller hur ska
            vi uppfatta den positionen?
          </note>
          <note type="speaker">
            Anf. 36 MIA SYDOW MÖLLEBY (V) replik:
          </note>
          <note>
            Fru talman! Jag utgår från de konstitutionella grunderna, som
            stipulerar att vi har ett parlamentariskt system. Vi har ett sätt
            för att välja våra företrädare till riksdagen. Min uppfattning
            är att en riksdagsmajoritet också ska ha möjlighet att få genomslag.
          </note>
          <note>
            I det fall vi har en minoritetsregering som inte har stöd från
            en majoritet i riksdagen är det väldigt märkligt om man ska använda
            sig av olika tricksande med regelverket för att få igenom någonting
            som man inte har stöd för. Att försöka köra över en riksdagsmajoritets
            uttryckliga politiska önskan med att på en osäker rättslig grund
            vägra att ställa någonting under proposition anser jag vara fel.
            Jag anser att det konstitutionellt riktiga i det här sammanhanget
            är att låta majoriteten få genomslag.
          </note>
          <note type="speaker">
            Anf. 37 CARL B HAMILTON (FP):
          </note>
          <note>
            Fru talman! Jag läser i medier att om Alliansen skulle förlora
            voteringen i dag skulle det vara ett allvarligt nederlag. Men
            det är enligt min mening en vilseledande beskrivning av den politiska
            effekten.
          </note>
          <note>
            I stället är det så att om Alliansen förlorar voteringen blir
            det en stor framgång för Sverigedemokraterna och deras försök
            till vågmästarpolitik, en vågmästarroll som serverats Sverigedemokraterna
            av Socialdemokraterna, Vänsterpartiet och Miljöpartiet. Sverigedemokraterna,
            där har ni vinnaren i denna konflikt under hösten.
          </note>
          <note>
            Så går jag över till betänkandet. I riksdagsordningen står det
            om budgetprocessen att budgetramen ska tas i ett – jag säger ett
            – enda beslut. Tanken med detta är att riksdagsbehandlingen ska
            hålla ihop budgetens helhet; plus- och minusposter ska organiseras
            så att de bildar en helhet på ett transparent och sammanhållet
            sätt.
          </note>
          <note>
            Då kommer vi till kärnfrågan: När det nu faktiskt står i riksdagsordningen
            att det ska vara ett – jag säger ett – beslut, varför ska då inte
            riksdagen följa riksdagsordningen? Finns det ett svar på den frågan
            hos någon i kammaren?
          </note>
          <note>
            För att förstå hur vi har hamnat i denna besynnerliga situation,
            när en majoritet vill att riksdagen ska gå emot sin egen ordningsregel,
            får man gå tillbaka till debattens början i augusti september
            2013.
          </note>
          <note>
            När de rödgröna såg möjligheten att samagera med Sverigedemokraterna
            för att genom ett utskottsinitiativ stoppa höjd brytpunkt, hänvisade
            Magdalena Andersson och andra gång på gång till arbetet i Finansdepartementet
            på 1990-talet av Per Molander och till budgetlagen. Men oppositionen
            har i sina hänvisningar och även här i kammaren i dag stött sig
            på fel lag, den i sammanhanget icke relevanta budgetlagen.
          </note>
          <note>
            Och så har det fortsatt hela hösten med ett genant missförstånd,
            om jag uttrycker mig vänligt, om den rättsliga grunden. Oppositionspartierna
            har felaktigt fokuserat på budgetlagen, som främst riktar sig
            till regeringen och dess uttolkare, medan den relevanta frågan
            ju har gällt riksdagsordningens bestämmelser.
          </note>
          <note>
            Det maskeras här lite genom att man talar om syftet. Syftet med
            budgetlagen är annat och snävare än med riksdagsordningen. Riksdagsordningens
            syfte är att se till att Sverige har ett statsskick och ett styre
            som är effektivt och tål törnar från olika politiska majoriteter.
            Budgetlagens syfte är betydligt snävare.
          </note>
          <note>
            Det är därför mycket bra att talmannens rättsutredning och KU-betänkandet
            indirekt, genom att budgetlagen inte alls figurerar i sammanhanget,
            underkänner hela den ursprungliga utgångspunkten för Socialdemokraternas
            och övriga oppositionspartiers agerande under hösten.
          </note>
          <note>
            Fru talman! Nu tas väl ändå priset av att oppositionen i konfrontation
            och konflikt, som många har påpekat här, vill driva igenom en
            ändrad tolkning av riksdagsordningen, det vill säga de facto närmast
            en författningsändring, så att riksdagsordningen ska anpassas
            till oppositionens uppfattning om vad budgetlagen tillåter.
          </note>
          <note>
            Det är värt att notera att Socialdemokraterna under hösten inte
            haft kontroll över den parlamentariska process som de själva varit
            del av. Man hade kunnat göra en från egna utgångspunkter ganska
            snygg exit från det pinsamma missförståndet om budgetlagen som
            rättslig grund. Med snygg exit menar jag att Socialdemokraterna
            till exempel hade kunnat säga någonting i stil med: Vi vill med
            väljarna tala om jobb och välfärd och inte om paragrafer och författningsfrågor.
          </note>
          <note>
            Man hade två tillfällen att göra en sådan här exit. Första gången
            Socialdemokraterna missade den var efter det famösa voteringssjabblet
            i oktober. Då var Sverigedemokraterna väldigt snabba och sade
            bara några minuter efter voteringen att de kommer att upprepa
            utskottsinitiativet när väl rambeslutet fattats.
          </note>
          <note>
            Andra gången var när Vänsterpartiet genom Ulla Anderssons agerande
            på egen hand, och redan i förväg, yrkade på KU-behandling om talmannen
            skulle vägra ställa proposition, vilket han sedermera också gjorde.
            Vid båda tillfällena var det andra än Socialdemokraterna som dirigerade
            oppositionens agerande.
          </note>
          <note>
            Helene Petersson bekräftar detta i sitt inlägg i replikväxlingen
            då hon säger att hon skulle önska att hon inte behövde stå här
            och att den här debatten inte hade behövt äga rum. Det är rätt
            intressant. I det tidigare statsbärande partiet är man uppenbarligen
            inte längre erfaren i riksdagsarbetet. Hur illa ska det då inte
            gå om Socialdemokraterna skulle styra landet om man inte ens förmår
            kontrollera det egna agerandet i de beslutsprocesser som pågår
            i riksdagen.
          </note>
          <note>
            Det är verkligen ett underkännande av Socialdemokraternas regeringsduglighet
            i det lilla formatet. Tänk hur det skulle kunna bli i det stora
            formatet.
          </note>
          <note>
            Det sätt varpå – detta har många sagt, och det är verkligen värt
            att understryka – oppositionen vill genomdriva en nytolkning av
            riksdagsordningen, för det är det vi talar om, är i konflikt och
            konfrontation med vad mer än 49 procent av riksdagens ledamöter
            anser.
          </note>
          <note>
            Det bryter ju mot en mer än hundra år gammal samförståndskultur
            i svensk författningspolitik. Och riksdagsordningen själv är som
            bekant ett resultat av denna samförståndskultur.
          </note>
          <note>
            Det är självklart att detta närmast brutala sätt, att utan föregående
            rättslig beredning och samråd över partigränserna gå fram med
            en viktig nyordning på författningsområdet, får allvarliga konsekvenser
            för svensk inrikespolitik framöver.
          </note>
          <note>
            Minoritetsregeringar – som är det normala i Sverige – skulle
            få det betydligt svårare att styra Sveriges offentliga finanser
            och därmed svensk ekonomi. Den ekonomiska politiken blir återigen
            som på 80-talet, alltså mindre förutsägbar och mindre transparent.
            Det var ju just för att undvika dessa problem som man ändrade
            arbetssättet under 1990-talet och införde den nya budgetordningen.
          </note>
          <note>
            I dagens nummer av Dagens Industri bekräftar Peter Eriksson –
            precis som här i debatten – att han tycker att den nya budgetordningen
            är okej och att man ska kunna driva krav att minska utgifterna
            på en mängd områden och faktiskt få igenom det i en budgetprocess.
            Det är helt möjligt. Gång på gång lyser det igenom här i debatten
            att man tycker att man ska ha en återgång till att det ska krävas
            mer än 50 procent av rösterna i budgetfrågor. Men just för att
            skydda minoriteten och göra landet mera ekonomiskt styrbart ändrade
            man detta mot bakgrund av erfarenheterna från 70- och 80-talen.
            Man accepterar alltså en glidning tillbaka till den budgetkultur
            som riksdagen då i samförstånd efter 90-talskrisen avskaffade.
          </note>
          <note>
            Alltså: 1990-talskrisen förefaller glömd, liksom dess främsta
            offer, och det är det som är det viktiga. Vilka var offren för
            1990-talskrisen? Jo, det var de som blev arbetslösa, de som fick
            kraftigt höjda räntor och skulder samt de som fick sämre ersättningar
            och pensioner än de annars skulle ha fått.
          </note>
          <note>
            Jag har noterat att oppositionen påstår att den nuvarande ordningen
            inte alls skulle ha syftat till att skydda minoritetsregeringars
            möjlighet att föra en sammanhållen och förutsägbar budgetpolitik.
          </note>
          <note>
            Det är ett ju felaktigt påstående. Det framgår mycket klart av
            förarbetena att man med 90-talets budgetreform ville stärka svenska
            regeringars ställning, och inte minst minoritetsregeringars möjligheter,
            framför allt när det gäller den ekonomiska politiken.
          </note>
          <note>
            Fru talman! Avslutningsvis: Låt mig citera den förre kanslichefen
            i finansutskottet Ove Nilsson som från 1990-talet har varit med
            om hela resan med ny budgetordning:
          </note>
          <note>
            Börjar vi bryta ut beslutspunkter – i budgetprocessen – och behandla
            dem en och en är vi på god väg tillbaka till den ordning som vi
            hade före 1996. Man kan också uttrycka det som att oppositionen
            på sikt vrider ett antal verktyg ur händerna på den regering som
            är satt att styra landet.
          </note>
          <note>
            Därför vill jag till slut upprepa min fråga:
          </note>
          <note>
            När det nu står i riksdagsordningen att budgeten ska antas med
            ett beslut – ett beslut, inte flera beslut! – varför ska riksdagen
            då inte följa riksdagsordningen?
          </note>
          <note type="speaker">
            Anf. 38 PETER ERIKSSON (MP) replik:
          </note>
          <note>
            Fru talman! Jag tycker att Carl B Hamiltons aktivism för att
            stärka minoritetsregeringars möjligheter att fatta beslut utan
            att ha stöd i parlamentet av en majoritet är intressant. Det är
            den linje som hela regeringen har gått in för under de senaste
            åren.
          </note>
          <note>
            Detta bryter en ganska lång tradition som vi har haft här i riksdagen
            och där vi har varit någorlunda överens om processen och regelverket.
            Men nu väljer regeringsmakten och partierna i regeringen att till
            varje pris stärka den egna möjligheten att fatta beslut och hoppas
            att man – även om man förlorar nästa val – ska kunna fortsätta
            att styra i minoritet och fatta beslut i strid mot riksdagsmajoriteten.
          </note>
          <note>
            Redan nu kan man se den inriktningen genom att det sker ett missbruk
            av både budgetlagen och riksdagsordningen. Regeringen för in ett
            antal viktiga lagförslag utöver budgeten, och det gör att behandlingen
            blir sämre. Därmed lyckas man få igenom dem utan att det blir
            en noggrann och detaljerad riksdagsbehandling.
          </note>
          <note>
            Hur kommer det sig, Carl B Hamilton, att stödet har blivit så
            svagt i Folkpartiet för parlamentarism och demokrati att ni förfaller
            till att försöka att driva igenom ytterligare förändringar för
            att minoriteten ska härska över majoriteten?
          </note>
          <note type="speaker">
            Anf. 39 CARL B HAMILTON (FP) replik:
          </note>
          <note>
            Fru talman! Jag är aktivist i denna fråga därför att jag vill
            skydda varje regerings möjlighet att särskilt i den ekonomiska
            politiken driva en effektiv och stabil ekonomisk politik. Om inte
            regeringen förmår detta kommer arbetslösa och andra att få alla
            de problem som jag tidigare berättade om. Det är mitt syfte.
          </note>
          <note>
            Det handlar inte om bristande demokrati. Någon här hänvisade
            tidigare till en extrem modell, paketmodellen. Det är ju den som
            tillämpas i Storbritannien, och det är väl världens äldsta fungerande
            demokrati. Eller anser Peter Eriksson att det är ett odemokratiskt
            styrt land?
          </note>
          <note>
            Jag tycker att vår modell är bra. Peter Eriksson vet precis som
            jag att budgetförhandlingar inte är någonting för romantiker.
            Det är ganska osköna huggsexor, och då måste man ha enkla, tydliga
            regler som under de svåra omständigheter som alltid uppstår möjliggör
            att styra landet. Och det är ett viktigt skäl till att vi ska
            ha en minoritetsregering som är väl skyddad mot tillfälliga opinioner.
          </note>
          <note>
            Vi har ju dålig erfarenhet från 70- och 80-talen. Det var mot
            den bakgrunden som man under 1990-talet genomförde reformer. Erfarenheten
            av att en regering behöver ett stabilt stöd även om den inte har
            majoritet är som bortblåsta, när man lyssnar på Peter Eriksson.
            Jag tycker att det är otroligt tragiskt faktiskt.
          </note>
          <note type="speaker">
            Anf. 40 PETER ERIKSSON (MP) replik:
          </note>
          <note>
            Fru talman! Man kan inte jämföra med regleringar i andra länder
            som har majoritetsregeringar. Det går inte att införa liknande
            regelsystem för minoritetsregeringar. Då har man en helt annan
            utgångspunkt.
          </note>
          <note>
            Jag tycker att det som ni håller på med nu visar på ett förfall
            i regeringspartierna. Det finns politiker som har gått vilse i
            maktens korridorer. De ser nu ut att vara på väg att förlora,
            och därför gör de allt för att ändra regelverket och missbruka
            reglerna för att regeringen ändå ska kunna sitta kvar och genomdriva
            sin politik. Det ser inte bra ut.
          </note>
          <note>
            Det vore mycket bättre om ni stod upp för att hitta majoriteter,
            för att skapa regelsystem där folkflertalet respekteras och för
            att skapa majoriteter som kan fungera i en modern parlamentarism
            i stället för att på något sätt försöka missbruka regelsystem
            i maktens riktning och mot att folkflertalet får genomslag.
          </note>
          <note type="speaker">
            Anf. 41 CARL B HAMILTON (FP) replik:
          </note>
          <note>
            Fru talman! Peter Eriksson pekade på en balansfråga som jag tycker
            är viktig och där man verkligen behöver fundera mera. Det är detta
            med att lägga in lagstiftningsförslag i budgeten. Hur många lagförslag
            ska man kunna lägga in i budgeten och hur många kräver en särproposition?
            Jag är fullt medveten om att det där finns en balanspunkt som
            måhända ibland har blivit överskriden.
          </note>
          <note>
            Sedan skulle jag vilja att alla partier under nästa mandatperiod
            satte sig ned och försökte tydliggöra riksdagsordningen på den
            punkt som vi här har diskuterat. Jag skulle gå in i den förhandlingen
            med ett tydligt mål, att det ska vara en riksdagsordning som skyddar
            en minoritetsregerings möjligheter, särskilt inom den ekonomiska
            politiken så att regeringen kan driva en långsiktig, effektiv,
            transparent och stabil ekonomisk politik. Inför nästa mandatperiod
            skulle jag önska att de politiker som då har ansvaret gör detta.
          </note>
          <note type="speaker">
            Anf. 42 GUNNAR ANDRÉN (FP):
          </note>
          <note>
            Fru talman! Hur bör utskottsinitiativ användas? Är det vanligt?
            Hur motiveras det?
          </note>
          <note>
            Det hände sig vid den tiden – jag talar nu om tiden innan regeringen
            hade lagt fram sitt förslag till ekonomisk plan för 2014 – att
            riksdagens finansutskott sammanträdde. Det var den 29 augusti
            2013.
          </note>
          <note>
            Förslag väcktes, och jag läser ur protokollet från utskottsmötet,
            § 3, om utskottsinitiativ med anledning av regeringens föreslagna
            höjning av brytpunkten för statlig skatt. Den som stod för detta
            förslag var Sven-Olof Sällström, tillhörande Sverigedemokraterna.
            Det motiverades av att regeringen ville höja skiktgränsen och
            att detta inte var fördelningspolitiskt acceptabelt för Sverigedemokraterna.
          </note>
          <note>
            Utskottet, och jag återger fortfarande protokollet från utskottsmötet,
            beslutade att inte ta något initiativ. SD-ledamoten reserverade
            sig mot beslutet.
          </note>
          <note>
            I sinom tid, den 21 november 2013, sedan riksdagens majoritet
            dagen innan hade fastställt inkomst- och utgiftsramarna för 2014,
            återkom samma förslag men med ny motivering från Socialdemokraterna,
            Vänsterpartiet och Miljöpartiet. Då handlade det inte om den fördelningspolitiska
            aspekten, som det gjorde den 29 augusti, utan nu handlade det
            om att stärka statens budget och minska upplåningsbehovet. Det
            är två helt olika saker.
          </note>
          <note>
            Jag noterar, fru talman, att herr Åkerlund från Sverigedemokraterna
            inte ens har observerat detta i sin argumentation, utan han argumenterar
            nu helt annorlunda än vad man gör i förslaget som Sverigedemokraterna
            har lämnat.
          </note>
          <note>
            Det är svårt att komma ifrån att det beslut som vi nu ska fatta
            i ärendet från konstitutionsutskottet också har materiella effekter
            på ekonomin.
          </note>
          <note>
            En gång i tiden, ännu före den 29 augusti 2013, kom Socialdemokraterna
            och Folkpartiet överens om en stor skattereform. Det var 1990.
            Enligt mitt sätt att se finns det anledning att vårda vissa överenskommelser.
            Det gäller konstitutionella frågor, pensionsöverenskommelsen men
            även, trots att det skett väldigt många ändringar, grunderna för
            1990 års skattereform. I denna reform var det uttalade målet att
            högst 15 procent av skattebetalarna, och då talar vi om de som
            är 20–64 år, skulle betala statlig inkomstskatt.
          </note>
          <note>
            Fru talman! Vårt förslag kommer förmodligen att avvisas här i
            dag, vilket innebär att uppemot 40 procent av heltidsanställda
            män får betala statlig inkomstskatt. Dess värre är kvinnorna inte
            lika väl avlönade och är något färre, 18–20 procent.
          </note>
          <note>
            Det är enligt mitt sätt att se det väldigt ovanligt med ett utskottsinitiativ
            från finansutskottet och skatteutskottet. Jag har nu erfarenhet
            från tolv år i skatteutskottet, och jag har varit med om två bifallna
            utskottsinitiativ. Det ena var när Regeringskansliet hade glömt
            notera vilken dag en viss lag skulle träda i kraft. Det andra,
            fru talman, var av ungefär samma viktighetsgrad, det vill säga
            en rent teknisk justering.
          </note>
          <note>
            Det har också förekommit andra utskottsinitiativ. Dåvarande vice
            ordföranden i skatteutskottet väckte 2005 ett förslag om höjd
            gräns för skattefri bärplockning. Det avvisades då av dåvarande
            ordförande i skatteutskottet, och det säger jag ingenting om.
            Dess bättre meddelade dåvarande finansministern två dagar senare
            att detta skulle bifallas.
          </note>
          <note>
            Man ska som sagt vårda viktiga beslut.
          </note>
          <note>
            Fler svenskar kommer nu att betala statlig skatt 2014. Det kan
            synas vara bra. Svenskarnas inkomster ökar. Det är nationalekonomiskt
            inget stort beslut, men det är ett litet, litet steg på den väg
            som Folkpartiet och Socialdemokraterna kommit överens om att inte
            beträda, nämligen att så väldigt många människor ska betala statlig
            skatt.
          </note>
          <note>
            Om konstitutionsutskottets nuvarande förslag godkänns innebär
            det att vi tar ett litet steg på den väg som dåvarande finansministern
            Kjell-Olof Feldt beskrev som ett perverst skattesystem. Det vill
            jag inte medverka till.
          </note>
          <note type="speaker">
            Anf. 43 LENA SOMMESTAD (S):
          </note>
          <note>
            Fru talman! Jag vill gärna efter dessa sista inlägg från företrädare
            för finans- och skatteutskotten återföra frågan till konstitutionsutskottets
            bord och påminna om vad det här ärendet i grunden handlar om.
          </note>
          <note>
            Det vi gör i dag är att vi löser en tvist i en enskild fråga
            om ett yrkande från finansutskottet. Och konstitutionsutskottets
            beslut grundas i en strikt tolkning av regelverket. Konstitutionsutskottet
            gör bedömningen att finansutskottets yttrande inte strider mot
            riksdagsordningen.
          </note>
          <note>
            Som vi har hört i debatten knyter den här frågan också an till
            större frågor: om rambeslutsmodellen, om det svenska statsskicket
            och hur vi vill att det ska fungera i framtiden. Det handlar inte
            minst om maktbalansen mellan regering och riksdag.
          </note>
          <note>
            I de här frågorna finns det tydliga skiljelinjer mellan partierna.
            Det har framkommit i dagens debatt. Det är också tydligt i det
            betänkande från den parlamentariska Budgetprocesskommittén som
            presenterades i höstas. Som ledamot av kommittén vill jag gärna
            bidra med några observationer från det arbetet.
          </note>
          <note>
            Allianspartierna drev i Budgetprocesskommittén att riksdagsordningen
            på väsentliga punkter skulle ändras i syfte att ytterligare formalisera
            regelverket för rambeslutsmodellen och ytterligare begränsa riksdagens
            handlingsutrymme. Det handlar om att ge minoritetsregeringar en
            starkare ställning.
          </note>
          <note>
            Från oppositionens sida motsatte vi oss flera av förslagen. Vi
            ansåg att dagens regelverk uttrycker en rimlig maktbalans mellan
            regering och riksdag inom ramen för det parlamentariska statsskick
            som vi har i dag.
          </note>
          <note>
            Mest intressant i relation till dagens debatt är att Budgetprocesskommittén
            övervägde förslag om att begränsa utskottens initiativrätt just
            i budgetfrågor, men kommittén avstod till sist från att lägga
            fram sådana förslag. Budgetprocesskommittén landade alltså i slutsatsen
            att dagens ordning, som inte sätter några formella hinder för
            utskottens grundläggande initiativrätt, skulle bestå. Det illustrerar
            det handlingsutrymme som riksdagen i dag har.
          </note>
          <note>
            Jag tycker att det är bra att vi i Budgetprocesskommittén hade
            ett öppet och rakt samtal om hur vi vill ha framtidens riksdagsordning.
            Jag respekterar att allianspartierna driver att de vill genomföra
            omfattande förändringar, även om man normalt inte har gått i strid
            om den här typen av procedurfrågor på det sätt som allianspartierna
            valde att göra i budgetprocessutredningen.
          </note>
          <note>
            Låt mig också säga att allianspartierna bör kunna se att de nya
            paragrafer som man skulle vilja se i framtidens riksdagsordning
            faktiskt inte finns där i dag. Det är just därför som konstitutionsutskottet
            har gjort klart att finansutskottets yrkande ligger inom ramen
            för vad som är möjligt inom dagens riksdagsordning.
          </note>
          <note>
            Rambeslutsmodellen har gett minoritetsregeringar en starkare
            ställning i budgetprocessen, och det var avsikten. Men det betyder
            inte att det parlamentariska läget i riksdagen saknar betydelse.
          </note>
          <note>
            Vi ser fram emot att få diskutera de här frågorna vidare. Det
            tycker jag är mycket bra. I de diskussionerna kommer vi socialdemokrater
            med vår mycket långa erfarenhet av att sitta i regeringsställning
            att söka majoritet för våra förslag, fortsatt värna om en stark
            ställning för riksdagen, för vi bedömer att en stark ställning
            för riksdagen är bra. Med en stark ställning för riksdagen har
            vi också alla förutsättningar att med god samsyn värna statens
            finanser.
          </note>
          <note>
            I detta anförande instämde Phia Andersson, Hans Ekström, Billy
            Gustafsson, Hans Hoff, Leif Jakobsson och Helene Petersson i Stockaryd
            (alla S).
          </note>
          <note type="speaker">
            Anf. 44 ANDREAS NORLÉN (M) replik:
          </note>
          <note>
            Fru talman! Lena Sommestad anknyter till diskussionerna i Budgetprocesskommittén
            i sitt anförande, och jag ska göra ett par reflexioner med anledning
            av det.
          </note>
          <note>
            Jag har haft uppfattningen att det under inledningen av kommitténs
            arbete fanns en rätt öppen diskussion och en beredvillighet att
            göra upp om en del förändringar men att Socialdemokraterna så
            småningom bytte position när de insåg vad de skulle kunna använda
            för argument i en budgetstrid denna höst. Detta kan Anders Sellström,
            som också satt i kommittén, möjligen utveckla ytterligare.
          </note>
          <note>
            När det gäller det Lena Sommestad sade om önskade förändringar
            i riksdagsordningen kan man, som gjordes i Budgetprocesskommittén,
            föra en diskussion om vilka ändringar man skulle vilja göra i
            brett samförstånd.
          </note>
          <note>
            Det faktum att man vill göra förändringar innebär dock inte att
            det i dag saknas ett rättsläge att förhålla sig till, och det
            vi debatterar nu är just hur rättsläget ser ut i dag.
          </note>
          <note>
            Från allianspartiernas sida har vi med stöd av till exempel Fredrik
            Sterzel, riksdagsjuristernas utredning och ett antal tunga argument
            framhållit att det finns starka juridiska skäl för att riksdagsordningen
            i dag lägger hinder i vägen för det som oppositionspartierna vill
            göra.
          </note>
          <note>
            Det finns lagtextens ordalydelse, det finns tydliga förarbetsuttalanden
            om den samlade budgetprocessen och det finns nästan 20 års riksdagspraxis
            om den samlade budgetprocessen. Det är argument som finns här
            och nu och som konstitutionsutskottet hade att förhålla sig till.
          </note>
          <note>
            Min fråga är om Lena Sommestad har några bättre juridiska argument
            att komma med än dem som hennes partivänner i debatten tidigare
            försökt med, för de har inte riktigt lyft.
          </note>
          <note type="speaker">
            Anf. 45 LENA SOMMESTAD (S) replik:
          </note>
          <note>
            Herr talman! Under Budgetprocesskommitténs arbete fördes de konstitutionella
            argumenten fram av oppositionen från dag ett. Det handlade om
            maktbalansen mellan regering och riksdag och hade ingenting med
            det ärende vi behandlar i dag att göra. Tvärtom var det en mycket
            lång diskussion om de grundläggande frågorna som fördes under
            hela våren.
          </note>
          <note>
            När det gäller rättsläget i dag är min poäng att om vi hade haft
            ett tydligt rättsläge och det inte var möjligt att ta initiativ
            på det sätt som finansutskottet har gjort hade det inte funnits
            något skäl att i Budgetprocesskommittén föra fram förslag om att
            det skulle införas en paragraf som begränsar möjligheten.
          </note>
          <note>
            Det är också intressant att även den paragraf som diskuterades
            och drevs av Alliansen för att minska dessa möjligheter rymde
            en möjlighet att vid särskilda skäl driva en sådan här fråga.
          </note>
          <note>
            Detta visar tydligt att vi i dag har ett rättsläge som rymmer
            ventiler.
          </note>
          <note>
            I diskussionen som fördes i Budgetprocesskommittén sades också
            att det är viktigt att vi har en balans i frågan om rambeslutsmodellen.
            Går vi tillbaka i hela processen till början av 1994 ser vi tydligt
            att riksdagen inte har velat binda upp sig med formaliserade regler
            för rambeslutsmodellen.
          </note>
          <note>
            Man har lämnat utrymme i form av initiativrätt och genom att
            göra det till en villkorad paragraf som innebär att riksdagen
            med enkel majoritet kan välja att inte använda rambeslutsmodellen.
            Man såg nämligen att det var en långtgående och speciell paragraf
            som bygger på att vi måste ha samsyn och jobba med praxisutveckling,
            vilket är det vi gör just nu.
          </note>
          <note type="speaker">
            Anf. 46 ANDREAS NORLÉN (M) replik:
          </note>
          <note>
            Herr talman! Det finns olika rättskällor i Sverige som brukar
            nämnas i den juridiska debatten. Lagtexten är en, förarbetena
            en annan och praxis en tredje. I rättsliga debatter brukar man
            med praxis oftast mena rättspraxis, alltså domstolsavgöranden,
            men i dagens ärende får man närmast koppla det till riksdagspraxis.
            Allt detta är rättskällor som bidrar till att klargöra det rättsläge
            vi har i dag.
          </note>
          <note>
            Jag har ett antal gånger i denna debatt framhållit att såväl
            lagtext som förarbeten och riksdagspraxis går i en och samma riktning,
            nämligen att det inte är tillåtet att bryta upp inkomstberäkningen
            i efterhand.
          </note>
          <note>
            Man kan givetvis föra en diskussion om huruvida man borde kodifiera
            praxis eller kodifiera förarbetsuttalanden på olika sätt för att
            föra rättsregler från en rättskälla till en annan, från praxis
            till lagtext, till exempel.
          </note>
          <note>
            Det har dock ingen betydelse för bedömningen av frågan om rättsläget
            här och nu, utan då måste man väga in alla de rättskällor som
            finns – lagtext, förarbeten och praxis – och de talar tydligt
            för att det inte bör vara tillåtet att bryta upp inkomstberäkningen
            i efterhand.
          </note>
          <note>
            Jag vill apropå initiativrätten för utskotten, som Lena Sommestad
            nämner, påpeka att också här är rättskällorna i form av förarbetena
            tydliga med att utskottsinitiativ ska tas i undantagsfall och
            brukas med varsamhet och att politisk enighet ska eftersträvas
            när man använder verktyget utskottsinitiativ.
          </note>
          <note>
            Det finns inget stöd i förarbetena för att använda utskottsinitiativ
            som ett verktyg i en infekterad sakpolitisk strid. Tvärtom talar
            förarbetena entydigt för att man inte ska göra på det sättet.
            Alltså använder Socialdemokraterna utskottsinitiativen på ett
            vis som vi inte är överens om och tolkar lagen på ett sätt som
            det inte finns stöd för i rättskällorna.
          </note>
          <note type="speaker">
            Anf. 47 LENA SOMMESTAD (S) replik:
          </note>
          <note>
            Herr talman! Praxis är något som utvecklas inom ramen för de
            regelverk vi har. Poängen med praxis är att det förändras under
            gång och när nya omständigheter tillträder, vilket är precis det
            som händer i dag.
          </note>
          <note>
            Vi har sedan några år tillbaka en minoritetsregering som inte
            har velat förankra sina beslut och har pressat majoriteten hårt.
            Det har funnits en stor uppslutning i budgetprocessen, men det
            finns också möjlighet för riksdagen i och med initiativrätten
            att i något fall välja att gå emot och bryta upp efteråt. Det
            har man gjort i detta fall. Hela processen är följd, och allt
            har tagits i ett beslut.
          </note>
          <note>
            Nästa fråga blir: Vad kan riksdagen göra? Riksdagen kan mycket
            väl göra detta och har också gjort det med omsorg, skulle jag
            vilja säga. Det är mycket sällan som något som detta tas upp,
            men man gör det när man tycker att det är viktigt.
          </note>
          <note>
            I detta fall är det viktigt eftersom oppositionen har bedömt
            att regeringen inte sköter sin ekonomiska politik på ett ansvarsfullt
            sätt. Därför har man tagit detta steg.
          </note>
          <note>
            Andreas Norlén talar mycket om rättsläget, och det är viktigt
            när vi ska bedöma riksdagsordningen, som är procedurreglerna för
            hur vi jobbar i riksdagen.
          </note>
          <note>
            Men detta handlar också om demokratisyn. Det handlar om hur vi
            ser på riksdagens arbete. Sverker Gustavsson uttryckte det på
            ett bra sätt på det seminarium vi hade: Vi kan utnyttja riksdagen
            som ett samtal för att resonera och komma framåt i demokratisk
            ordning.
          </note>
          <note>
            Så tror jag att vi på bästa sätt kan fortsätta denna process,
            inte genom att bråka och tro att någon jurist utifrån ska tala
            om för oss hur vi ska göra i detta fall.
          </note>
          <note type="speaker">
            Anf. 48 ANDERS SELLSTRÖM (KD):
          </note>
          <note>
            Herr talman! Jag var tvungen att gå upp när jag hörde Lena Sommestad
            och efter att ha lyssnat på bland andra Peter Eriksson.
          </note>
          <note>
            Jag satt med i Budgetprocesskommittén. Syftet med den var att
            formalisera, alltså lagfästa, den praxis vi haft i vår riksdag
            under lång tid angående budgetprocessen.
          </note>
          <note>
            För Socialdemokraterna och Lena Sommestad var praxis nog. De
            tyckte att praxis hade fungerat i 20 år och att det var tillräckligt.
            Varför skulle det inte fungera i 20 år framåt? Ungefär detta utgångsläge
            hade Socialdemokraterna i kommittén.
          </note>
          <note>
            Jag förde bland annat fram att nya partier dyker upp i riksdagen
            med jämna mellanrum som inte har samma historik kring praxis.
          </note>
          <note>
            Regelverket spelar självklart mindre roll när vi har en majoritetsregering,
            för då kan majoriteten göra vad den vill. Men om en majoritetsregering
            inte lutar sig mot praxis utan det är fastställt i lag är det
            mycket svårare för majoritetsregeringen att göra och bete sig
            hur som helst. Det är alltså ett skydd för att försvara minoriteter
            i riksdagen, vilket vi aldrig får glömma.
          </note>
          <note>
            Men nu förstår jag varför Socialdemokraterna och Lena Sommestad
            drev linjen att praxis är nog. Hade de inte gjort det och vi hade
            kunnat lagfästa detta hade vi inte haft denna debatt i dag; det
            är fullständigt klart.
          </note>
          <note>
            Peter Eriksson med flera har fastnat i detta med majoriteten.
            De återkommer hela tiden till det. Men budgetprocessen handlar
            inte om majoritetsbeslut. Den handlar om att samla så många röster
            som möjligt för en budget. Den budget som samlar flest röster
            vinner.
          </note>
          <note>
            Hela tiden får jag dock höra av Peter Eriksson och andra att
            det handlar om majoritetsfrågor och om att skydda majoriteten
            i riksdagen. Nej, det handlar om vilken budget som samlar flest
            röster. Det är detta frågan kokar ned till.
          </note>
          <note>
            Om man inte har den ordningen, då är det bara majoritetsregeringar
            som gäller i framtiden. Syftet med budgetprocessreglerna var ju
            just att kunna hantera detta med budgetprocessen – att den som
            samlar flest röster vinner.
          </note>
          <note>
            Alternativet är att den opposition som nu faktiskt bildar en
            majoritet i riksdagen går ihop om en gemensam budget. Varför gör
            man inte det? Det är den som ska tävla mot alliansregeringens
            budget och slå den på fingrarna.
          </note>
          <note>
            Vi kan inte ha en ordning i riksdagen där man i första hand har
            sitt eget budgetbeslut och i andra hand har en massa andra budgetbeslut
            som man går till val med. Det är ju en fullständigt orimlig hållning
            att säga: Vi yrkar på vår budget i första hand. Sedan faller den,
            för den samlar inte flest röster. Då har vi ett andrahandsyrkande
            och ett tredjehandsyrkande och ett fjärdehandsyrkande. Sedan manglar
            vi det i riksdagen hela tiden. Det kan till slut slå sönder alla
            hundra intäktsposter i en budget. Det är inga problem. Och det
            är likadant på utgiftssidan.
          </note>
          <note>
            Det är den ordningen som oppositionspartierna vill driva i riksdagen
            – helt emot den budgetprocess vi har i dag. Budgeten handlar inte
            om majoritet. Den handlar om att samla flest röster. Klarar inte
            en majoritet i riksdagen att samla flest röster kring sin budget
            eller ett gemensamt budgetförslag, då ska man inte göra några
            fler attacker på den budget som har samlat flest röster. Det är
            det hela denna debatt kokar ned till.
          </note>
          <note>
            (Applåder)
          </note>
          <note type="speaker">
            Anf. 49 LENA SOMMESTAD (S) replik:
          </note>
          <note>
            Herr talman! Det är bra att vi får en bekräftelse på att den
            linje som Socialdemokraterna drev i Budgetprocesskommittén var
            konsekvent ända från början när det gällde vår syn på praxis.
            Vi tycker att rambeslutsmodellen är oerhört viktig och har fungerat
            väl, och vi ska fortsätta utveckla den i praxis.
          </note>
          <note>
            Vi var också eniga om en hel del i Budgetprocesskommittén; det
            ska vi inte glömma bort. Men det vi diskuterar nu handlar inte
            om vad jag eller andra drev i Budgetprocesskommittén, utan det
            handlar om det ramverk vi har i dag. Det är inte så betydelsefullt
            för det vi ska avdöma i dag.
          </note>
          <note>
            Jag måste säga att jag är förvånad över de diskussioner som förs
            här om att det är så märkligt att man måste ha majoritet, att
            man inte behöver ha majoritet i budgetfrågor och så vidare. Det
            bekräftar den bild som jag har fått av vad allianspartierna tycker:
            Just i budgetfrågor behöver man inte ha majoritet. Där kan man
            gå fram utan majoritet.
          </note>
          <note>
            Det kan man naturligtvis göra om man inte får något mothugg –
            vi tar det i ett steg, och det är ingen som går emot – och om
            man upprätthåller det förtroende och den grundläggande samsyn
            om värdet av en samlad budgetprocess som vi har. Men i grunden
            har vi ett parlamentariskt statsskick i det här landet.
          </note>
          <note>
            Då är min fråga: Är det Anders Sellströms uppfattning att vi
            ska ändra vårt parlamentariska statsskick – även formellt – på
            så sätt att en minoritetsregering alltid ska kunna få igenom sina
            förslag, oavsett läget i riksdagen? I så fall är det verkligen
            en förändring av vårt statsskick som här föreslås.
          </note>
          <note type="speaker">
            Anf. 50 ANDERS SELLSTRÖM (KD) replik:
          </note>
          <note>
            Herr talman! Det verkar som om Lena Sommestad helt glömmer bort
            sin egen historia. Det var ju ni socialdemokrater som fick till
            stånd bland annat detta regelverk kring budgetprocessen som säger
            att den budget som samlar flest röster vinner. Det är ju ni som
            har lagt grunden för detta. Lena Sommestad har hänvisat till denna
            praxis i Budgetprocesskommittén och nu även här i kammaren i den
            här debatten. Det är inte jag. Jag har inte varit med i den historien.
          </note>
          <note>
            Jag har inte tagit beslut om att det ska vara majoritetsbudgetar,
            alltså att flest röster ska överstiga 50 procent i kammaren. Lena
            Sommestad, du försöker skriva om någonting här. Du försöker ändra
            någonting angående budgetprocessen.
          </note>
          <note>
            Sedan är min fråga tillbaka till dig: Det står ju klart och tydligt
            att ramarna tas och fattas med ett klubbslag – ett klubbslag.
            I dag kommer ett nytt klubbslag. Hur många blir det? Ett beslut
            fattade vi redan den 20 november. I dag fattar vi ett till om
            intäktsramarna. Hur många klubbslag blir det, Lena Sommestad?
          </note>
          <note type="speaker">
            Anf. 51 LENA SOMMESTAD (S) replik:
          </note>
          <note>
            Herr talman! Låt mig först påminna om att vi är eniga om att
            vi har en väldigt bra budgetprocess och att hela den budgetprocessen
            är ett enormt stöd för regeringen i fråga om att driva igenom
            ett budgetbeslut.
          </note>
          <note>
            Det handlar om procedurerna som vi har lagt upp, som är helt
            annorlunda än de var tidigare. Man lägger upp hela processen på
            det sättet att man tar ett samlat beslut, precis som Anders Sellström
            beskriver. Det är ett enormt stöd – det ger ett försteg för regeringen
            som har försvagat riksdagens ställning och stärkt regeringens
            ställning.
          </note>
          <note>
            Vad jag är väldigt tydlig med att säga är att riksdagen under
            hela den processen har varit väl medveten om att rambeslutsmodellen
            påverkar riksdagens arbete på ett långtgående sätt. Den försvagar
            fackutskottens ställning och stärker finansutskottets ställning
            på bekostnad av övriga utskott. Den stärker regeringens ställning.
            Vi har varit medvetna om detta och sagt att det är en konsekvens
            som vi får ta eftersom det är viktigt att ha en väl fungerande
            budgetprocess.
          </note>
          <note>
            Men det har också hela tiden varit så att den grundläggande styrkan
            som riksdagen har – initiativrätten till exempel – finns kvar.
            Det är också så, som jag sade, att det här är en villkorad paragraf
            som riksdagen i slutändan har i sin hand. Det har vi sagt är en
            rimlig balans när det gäller hur riksdagen ska arbeta eftersom
            vi i grunden har ett parlamentariskt system.
          </note>
          <note>
            För att upprätthålla denna väl fungerande ordning sade Riksdagsutredningen
            redan från början att det allra viktigaste inte är paragraferna
            utan att det allra viktigaste är den samsyn som vi har om att
            regelverket ska fungera. Vi är beredda att värna om den samsynen
            och har gjort det i mycket stor utsträckning.
          </note>
          <note>
            Nu har oppositionen i en enda fråga utnyttjat det handlingsutrymme
            som riksdagen har. Det är bra, och det visar att vi har en riksdag
            som kan utnyttja sitt handlingsutrymme när den tycker att det
            behövs. Det hotar inte denna ordning.
          </note>
          <note type="speaker">
            Anf. 52 ANDERS SELLSTRÖM (KD) replik:
          </note>
          <note>
            Herr talman! Jag hör tydligt och klart att Lena Sommestad inte
            svarar på min fråga om hur många klubbslag det blir angående ramen
            som skulle fattas beslut om med ett klubbslag. Vi kommer ju att
            fatta ett till. Ett plus ett är två, så där bryter vi direkt mot
            riksdagsordningen; det är fullständigt klart.
          </note>
          <note>
            Jag konstaterar också att detta med att ändra praxis, som Lena
            Sommestad vill och har velat värna, blir väldigt tydligt i och
            med det beslut som kommer att fattas i riksdagen i dag.
          </note>
          <note>
            Lena Sommestad hänvisar fortfarande till en majoritet. Det är
            självklart att en majoritet kan ta en massa initiativ och beslut
            i en riksdag, men i budgetfrågan handlar det inte om majoritet.
            Det står så, klart och tydligt. Det handlar om att samla flest
            antal röster kring en budget.
          </note>
          <note>
            Vad hindrar Lena Sommestad och Socialdemokraterna, Miljöpartiet,
            Vänsterpartiet och Sverigedemokraterna från att gå ihop om en
            gemensam budget? Det finns inget som hindrar det. Varför gör man
            inte det och håller sig till budgetprocessens spelregler och det
            som är fast förankrat i riksdagsordningen? Varför gör man inte
            det?
          </note>
          <note>
            Det gör man inte, och då borde allting falla. Det är en självklarhet.
            Men vad gör man då som alternativ nummer två och tre? Jo, då går
            man in i budgetprocessen med säryrkanden som direkt slår sönder
            det som har funnits i praxis och som vi i Budgetprocesskommittén
            ville formalisera i lagen. Och man fattar nu två beslut med två
            klubbslag om rambeslutet som i riksdagsordningen bara ska fattas
            med ett beslut.
          </note>
          <note>
            Lena Sommestad, du har brutit med din egen praxis som du har
            hänvisat till och som du tycker har styrt länge och kommer att
            fortsätta gälla. Och det första du gör efter att ha suttit i Budgetprocesskommittén
            är att slå sönder denna praxis. Det är sorgligt, Lena Sommestad,
            mycket sorgligt.
          </note>
          <note>
            Överläggningen var härmed avslutad.
          </note>
          <note>
            7 § Integration och jämställdhet
          </note>
          <note type="speaker">
            Anf. 53 MARIA STENBERG (S):
          </note>
          <note>
            Herr talman! Vi ska nu övergå till att debattera Utgiftsområde
            13 Integration och jämställdhet .
          </note>
          <note>
            Ingen av oss har nog missat att julhelgen är på väg, och tyvärr
            går det oftast fortare än vad vi själva tror. Många längtar efter
            julen, men alltför många bävar inför de ekonomiska krav som julen
            också innebär. Det ska vara julklappar, massor av mat och man
            förväntas vara så himla glad och lycklig just under julhelgen.
          </note>
          <note>
            Sverige är ett fantastiskt land för många men inte för alla.
            Arbetslösheten biter sig envist kvar, skolresultaten i våra skolor
            faller och anställda inom vård och omsorg försöker förtvivlat
            att springa fortare och fortare när bristen på resurser blir tydligare
            och tydligare. Revorna i vår gemensamma välfärd är och blir tydligare
            för fler och fler människor.
          </note>
          <note>
            Inför valet 2006 lovade Moderaterna människor lägre arbetslöshet
            och ett minskat utanförskap. Det var inget fel på den ambitionen,
            men resultaten av politiken visar att verklighetens vardag för
            många i Sverige blev något helt annat. Titta på hur långtidsarbetslösheten
            i Sverige har utvecklat sig. Det ger en skrämmande insikt. Omsorgen
            om vad det innebär ekonomiskt för dem som varit arbetslösa under
            en lång tid verkar inte engagera majoriteten nämnvärt.
          </note>
          <note>
            Jobb med en anständig lön, kollektivavtal som garant för att
            försäkrings- och pensionsinbetalningar sker och ett systematiskt
            arbetsmiljöarbete från arbetsgivarna borde vara självklarheter.
            Men det haltar betänkligt på svensk arbetsmarknad i dag. Klyftan
            på arbetsmarknaden blir djupare och djupare.
          </note>
          <note>
            Herr talman! Det är krig, oroligheter och svält i världen. Människor
            lider och flyr för sina liv. Jag är stolt över att Sverige öppnar
            sina dörrar och tar emot människor som behöver en fristad. Det
            finns en bred politisk majoritet för den inställningen. Det är
            bra för människorna som flyr, och det är bra för Sverige. Men
            det ställer naturligtvis krav på vårt bostadsbyggande, på skolorna,
            på vården och inte minst på arbetsmarknaden.
          </note>
          <note>
            När du är nyanländ invandrare är tiden från att du kommer till
            Sverige till att du får ett jobb fortfarande alltför lång, och
            det borde vara hög tid att utvärdera och faktiskt åtgärda bristerna
            inom etableringsreformen. Det poängterar vi socialdemokrater i
            vårt särskilda yttrande. Samarbetet mellan kommunerna och Arbetsförmedlingen
            funkar på vissa håll och inte alls på andra håll. Det gäller inte
            bara insatser för nyanlända utan för många andra arbetslösa grupper
            också.
          </note>
          <note>
            Den borgerliga majoriteten borde i dag kunna erkänna att det
            inte var helt lyckat eller särskilt smart att ta bort alla statliga
            pengar från kommunerna för nyanlända invandrares intåg på den
            svenska arbetsmarknaden. Brister i kommunikationen mellan kommunerna
            och Arbetsförmedlingen och brister i insatserna är tydliga. Det
            är många nyanlända invandrare som har fått betala priset för det.
            Det finns att göra, och det är nog dags för en ny regering.
          </note>
          <note>
            Herr talman! Språket är nyckeln. Det säger ju sig självt att
            det är så, men det tål att upprepas. Men det tål också att påpekas
            att inlärningen av ett helt nytt språk är olika från person till
            person. Med andra ord tar det mer eller mindre lång tid.
          </note>
          <note>
            Jag besökte sfi-undervisningen i Luleå för några veckor sedan.
            Jösses, vad de kämpade med studierna där. Några grupper hade kommit
            väldigt långt i att erövra det svenska språket. Några andra kämpade
            glatt med det mest basala som att kunna hantera svenska pengar
            och handla. Men det kämpades hårt på den nivå som varje enskild
            individ var på.
          </note>
          <note>
            Den borgerliga majoriteten, kanske särskilt Folkpartiet som har
            ansvar för skolan och skolresultaten, har varit ivrig när det
            handlar om sfi-bonusen. Jag vet inte riktigt vad jag ska säga
            – vad var det jag sa eller sent ska syndaren vakna. Men majoriteten
            har i alla fall sansat sig och föreslår nu att den orättvisa sfi-bonusen
            ska tas bort.
          </note>
          <note>
            Om jag ska raljera kan jag kanske säga att bonusar i allmänhet
            oftast inte visar sig vara ett lyckat system. I många fall påverkar
            de varken resultaten eller för den delen boksluten. Vi har sett
            alltför många prov på ofantliga bonusutbetalningar trots misslyckade
            resultat. Det kanske finns fler som så här kring julhelgen kan
            sansa sig.
          </note>
          <note>
            Herr talman! Jag inte låta bli att fundera över varför den borgerliga
            majoriteten anser att nystartszoner är ett sådant spännande experiment.
            Varför kan inte personer som är bosatta i det som regeringen kallar
            för utsatta områden pendla till ett arbete i en annan stadsdel?
            Är det inte en del av er så kallade arbetslinje att personer ska
            ta ett jobb även om det innebär flytt eller pendlande? Människor
            som finns i etableringsreformen, som gäller i två år för den enskilde,
            ska inte kunna neka ett jobberbjudande som innebär flytt. Många
            arbetslösa känner nog av regelverket i a-kassan som innebär att
            man ska ta ett jobb oavsett var man bor sedan tidigare. Inte ens
            100 dagar får man på sig enligt er politik.
          </note>
          <note>
            Varför ska vissa människor till varje pris stanna i sin stadsdel?
            Förklara det för mig, men förklara det särskilt för dem som bor
            i områdena. Reglerna för de eventuella arbetsgivare och företagare
            som vill starta verksamhet i områdena är också mer än lovligt
            invecklade. Det skulle ta alltför lång tid att här i talarstolen
            förklara dem.
          </note>
          <note>
            Ja, så gick det med regeringens och den borgerliga majoritetens
            regelförenklingar för företagarna.
          </note>
          <note>
            Att pendla till sitt jobb är vardag för många människor som bor
            runt storstäderna. Det vittnar väl ändå frustrationen från mängder
            av arbetspendlare om när kollektivtrafiken inte går på vintern?
            Det är väl ingen här i kammaren som har missat det?
          </note>
          <note>
            Om experimentet handlar om att få arbetsplatser till områdena,
            varför har ni inte utlokaliserat de arbetstillfällen, statliga
            myndighetsjobb och kommunal service, som ni faktiskt politiskt
            styr över? Till och med jag som bor i glesbygden vet hur förödande
            det blir när statlig service till medborgarna drar sig tillbaka.
            Det blir ingen positiv utveckling direkt. Använd er politiska
            makt och flytta ut jobben.
          </note>
          <note>
            Miljöpartiet har begärt en utredning från riksdagens utredningstjänst
            om vad som har hänt med de statliga jobben under er regeringstid.
            Jag kan varmt rekommendera er i majoriteten att läsa den under
            julen. Den visar tydligt att de statliga jobben har flyttat från
            glesbygden in till storstäderna men uppenbarligen inte till de
            så kallade utsatta områdena som ni vurmar för. Jag är tyvärr övertygad
            om att detta påfund är att likna vid det som numera är borgerlig
            arbetsmarknadspolitiks signum – ett misslyckande.
          </note>
          <note>
            Herr talman! Vi socialdemokrater har i vårt budgetalternativ
            flyttat 100 miljoner från det som den borgerliga majoriteten kallar
            för Urban 15 till skolor där hälften av eleverna inte når behörighet
            till gymnasieskolan. Med tanke på Sveriges katastrofala ras i
            PISA-undersökningen känns det som att vi socialdemokrater har
            gjort en mycket strategisk och väldigt bra prioritering för framtidens
            elever.
          </note>
          <note>
            Herr talman! När det gäller förslaget om en permanent utvidgning
            av målgruppen för etableringslagen har jag inget att säga om tidsgränsen.
            Men det är ett lappande och lagande i etableringsreformen, kan
            jag tycka. Det är inte alls länge sedan riksdagens kammare antog
            en förändring i etableringsreformen, och nu är det dags igen.
            Man lappar och lagar. Men vad jag saknar, och vad vi socialdemokrater
            saknar, är en utvärdering av insatserna i etableringsreformen.
            Det hade varit på sin plats att föreslå.
          </note>
          <note>
            Med det önskar jag herr talmannen och kammarkansliet en riktigt
            god jul och ett gott nytt år, för jag tror inte att jag kommer
            att stå i talarstolen igen innan det är dags för riksdagens juluppehåll.
          </note>
          <note type="speaker">
            Anf. 54 MEHMET KAPLAN (MP):
          </note>
          <note>
            Herr talman! Jag vill tacka föregående talare, Maria Stenberg,
            för en bra genomgång av läget när det gäller det här området.
          </note>
          <note>
            Jag skulle vilja lyfta upp ett antal frågor. En av dem handlar
            om antidiskrimineringsbyråerna i Sverige. De bedriver en verksamhet
            som vi i Miljöpartiet tillsammans med våra kolleger i Socialdemokraterna
            och Vänsterpartiet genom budgetsamverkan såg till fick ett bra
            och innovationsrikt stöd så att vi kan leva upp till de höga krav
            som ställs på de länder som har ratificerat kommissioner som handlar
            om mänskliga rättigheter och antirasism.
          </note>
          <note>
            Herr talman! I somras hade flera av dessa antidiskrimineringsbyråer
            så kallade ärendestopp på grund av för hög arbetsbelastning. Det
            innebar att tre av de fem lokala antidiskrimineringsbyråerna som
            har jurister inte kunde ta emot fler ärenden. Situationen är inte
            hållbar om Sverige vill fortsätta kalla sig en rättsstat, och
            det krävs insatser på flera områden för att stärka skyddet i enlighet
            med EU:s direktiv. Det är ingenting vi gör för att det är överkurs
            eller för att vi skulle vara särskilt humana i vår del av världen.
            Det är en del av idén med att jobba för lika rättigheter för alla.
          </note>
          <note>
            Ideella föreningar har enligt diskrimineringslagen, som alliansregeringen
            sjösatte under förra mandatperioden och som i stort är ett mycket
            viktigt steg framåt, rätt att stämma i diskrimineringsfall. Tyvärr
            begränsas denna talerätt i praktiken av otillräckliga ekonomiska
            resurser och bristande tillgång till just juridisk kompetens eller
            jurister med processerfarenhet. De fall som har drivits av antidiskrimineringsbyråerna
            hittills har varit så kallade småmål vilket begränsar möjligheten
            att begära diskrimineringsersättning. Att ersättningen är kännbar
            och därmed avskräckande är faktiskt ett EU-rättsligt krav.
          </note>
          <note>
            Herr talman! Miljöpartiet anser att det omgående behövs tydliga
            insatser för att förstärka arbetet mot diskriminering. Vi uppmärksammar
            att majoriteten i utskottet i den text som finns tar upp de viktiga
            bitar som faktiskt har hänt på området, men det innebär också
            att vi inte får luta oss tillbaka och anse frågan hanterad. Vi
            ser att det finns en risk för att antidiskrimineringslagstiftningen
            för det stora flertalet kan bli ett tomt skal utan konsekvenser
            för den som diskriminerar och utan möjligheter till upprättelse
            för den som blir utsatt.
          </note>
          <note>
            Civilsamhället brukar vi prata om som den goda kraften. Det har
            stor potential att driva rättsutvecklande diskrimineringsprocesser
            både utifrån förankringen hos enskilda och utifrån förmågan att
            fånga upp vad som behöver sättas på agendan. I de fall som nu
            drivs utmanas till exempel sällan det svenska rättssystemet med
            hänvisning till internationell rätt vilket är till för att stärka
            skyddet för mänskliga rättigheter i vårt land. Den typen av arbete,
            där man jobbar mot internationell rätt, är relativt vanliga inom
            ett annat område i vårt utskott nämligen arbetsrätten.
          </note>
          <note>
            Om antidiskrimineringsbyråerna tvingas stämma i ärenden där ersättningen
            bör vara högre än högsta nivån för småmål blir alternativet att
            vända sig till en antidiskrimineringsbyrå eller annan intresseorganisation.
            Det är en form av rea på diskrimineringsersättningen, och det
            var väl inte det som var tanken med den nya diskrimineringslagen.
            Den som blir utsatt riskerar dels att inte få skälig ersättning,
            dels att inte få upprättelse i form av en ursäkt eller ett konstaterande
            att diskriminering har förekommit.
          </note>
          <note>
            Det civila samhället kan alltså göra skillnad i arbetet mot diskriminering.
            Då behövs kunskapsmässiga och ekonomiska resurser, och det behövs
            beslutsfattare som tar sitt ansvar för att diskrimineringsskyddet
            blir något annat än en papperstiger.
          </note>
          <note>
            Den tidigare folkpartiledaren Bengt Westerbergs utredning Främlingsfienden
            inom oss, SOU 2012:74, om rasism och intolerans föreslår 1 miljon
            i bidrag per antidiskrimineringsbyrå och krav på jurister. Det
            är en ökning från dagens nivå, men det skulle också innebära att
            det förebyggande arbetet får läggas ned om inte bidraget kompletteras
            med kraftfulla lokala och regionala stöd.
          </note>
          <note>
            Om visionen är ett samhälle fritt från diskriminering, vilket
            jag tolkar sju av åtta partiers intentioner som, krävs det mer
            än fina ord.
          </note>
          <note>
            Min fråga till regeringspartiernas företrädare som kommer upp
            i talarstolen efter mig är: Vad tänker ni göra utöver det som
            redan har gjorts?
          </note>
          <note>
            Än en gång vill jag verkligen lyfta fram och framföra att Miljöpartiet
            tycker att diskrimineringslagen som sjösattes under förra mandatperioden
            var ett mycket viktigt steg framåt, men samtidigt ser vi att inom
            många olika områden, inte minst när det gäller etnicitet och religion
            men också de andra olika diskrimineringsgrunderna, har vi fortsatt
            lång väg att gå.
          </note>
          <note>
            Herr talman! Jag vill också lyfta fram en annan fråga som har
            aktualiserats i dessa dagar i samband med Expressens avslöjanden
            om nätaktiviteter. Miljöpartiet har skrivit en motion i frågan,
            2013/14:K394. Den behandlas också i detta betänkande.
          </note>
          <note>
            Många av oss har mycket av vårt sociala samspel på internet.
            Generellt gäller detta desto mer ju yngre individen är även om
            de senaste avslöjandena visar på allt annat än ungdomars aktiviteter.
            Diskussioner och debatter som tidigare fördes bakom stängda dörrar
            eller inte fördes alls förs nu på nätet, ibland öppet och, som
            vi också har sett, anonymt. Få orkar eller har tid att säga emot.
            I stället stängs kommentarsfält eller debattforum, men de rasistiska
            åsikterna – som det gäller i det här fallet – och världsbilden
            bekräftas lätt på sidor som till exempel Avpixlat.
          </note>
          <note>
            Är det ett problem? Ja, att skriva en rasistisk kommentar på
            nätet kan orsaka minst lika mycket skada som att säga det rakt
            i ansiktet till en annan människa. Det är bara mycket lättare
            att på ett fegt sätt framföra sin åsikt bakom tangentbordet utan
            att ha i åtanke att det är människor av kött och blod på andra
            sidan.
          </note>
          <note>
            Vi har sett exempel på förklaringar, eller snarare bortförklaringar,
            om att man egentligen bara skojade när man skrev det man skrev.
            Jag tycker dock inte att det håller, och det är synd att vi har
            hamnat i en sådan situation i det här landet som är ett fantastiskt
            land där yttrandefrihet och åsiktsfrihet är grunder för en vital
            och utvecklande demokrati samtidigt som vi har en mycket dunklare
            del som på sätt och vis också närs av det parlamentariska systemets
            inkluderande av partier i Sveriges riksdag.
          </note>
          <note type="speaker">
            Anf. 55 MATTIAS KARLSSON (SD):
          </note>
          <note>
            Herr talman! Vi ska i dag diskutera utgiftsområde 13 rörande
            integration och jämställdhet. Det är två viktiga områden men också
            två områden där den grundläggande ideologiska samsynen mellan
            de sju gamla riksdagspartierna är så exceptionellt stor att Sverigedemokraterna
            kan sägas vara det enda riktiga oppositionspartiet.
          </note>
          <note>
            För Sverigedemokraterna är det en fullständig självklarhet att
            män och kvinnor har exakt samma värde, att båda könen ska ha samma
            rättigheter att vara lika inför lagen och att man ska kunna känna
            sig trygg och respekterad oavsett vilken könstillhörighet man
            har. Det som skiljer oss från såväl regeringen som den övriga
            oppositionen är att vi inte definierar jämställdhet i termer av
            att män och kvinnor till varje pris måste göra exakt samma saker,
            i samma omfattning och på samma sätt.
          </note>
          <note>
            I stället för att lägga energi på att ständigt problematisera
            och försöka styra mäns och kvinnors livsval och levnadsmönster
            fokuserar vi på att försöka stödja såväl män som kvinnor i de
            livssituationer de själva har valt. Vi ser det som viktigt att
            de individer som själva vill bryta med traditionella normer och
            könsmönster och staka ut sin egen väg i livet ska få hjälp och
            stöd av samhället i den processen.
          </note>
          <note>
            Vi ser det dock inte som statens uppgift att aktivt försöka förändra
            alla medborgares könsidentitet. Av bland annat denna anledning
            motsätter vi oss genuspedagogiken i skolan i dess nuvarande form.
            Givetvis ska det vara lärarnas uppgift att behandla alla elever
            som individer och att bejaka alla elevers intressen, begåvningar
            och drömmar oavsett om de bryter mot invanda normer och mönster
            eller ej. Det ska vara en självklar del av undervisningen och
            borde enligt vår mening inte kräva några särskilda resurser eller
            extra pedagoger.
          </note>
          <note>
            Det som nu sker med stöd av läroplanen är dock betydligt mer
            långtgående än så. På många håll i landet försöker man utifrån
            en likhetsfeministisk doktrin byta ut en tvingande norm mot en
            annan. För att närmare förklara vad jag menar med detta skulle
            jag vilja citera adjunkten Mats Olsson, som för en tid sedan i
            Lärarnas tidning skrev att genuspedagogiken genom sin iver att
            vara normbrytande skapar en ny form av normativitet: Den mjuke
            pojken och den tuffa flickan. Det blir tydligt när mina studenter
            triumfatoriskt kommer tillbaka från praktiken med exempel på en
            flicka som leker med bilar. Hon ses som en trofé. Och flickan
            i den rosa klänningen blir en drake som studenten i sin hjälteroll,
            med läroplanen i ryggen, ska besegra. Jag blir mycket illa berörd
            av det. Eftersom barnens beteenden definieras som problematiska
            gäller det att träna bort dem utan att de förtryckande metoderna
            blir alltför uppenbara. I klassisk behavioristisk anda belönar
            och bestraffar pedagogerna önskvärda mönster. Så skapas den nya
            människan.
          </note>
          <note>
            Sverigedemokraternas uppfattning är att de historiska erfarenheterna
            av sociala experiment med socialistiska förtecken är olika försök
            att från statens sida skapa en ny människa. Det förskräcker och
            borde mana till försiktighet. Vi tänker i alla fall inte delta
            i den processen.
          </note>
          <note>
            På grund av att vi är principiella motståndare till kvotering
            och definierar jämställdhet på ett delvis annat sätt än övriga
            partier har vi ibland anklagats för att sakna en politik som gagnar
            kvinnor. Det är naturligtvis inte sant och torde vara uppenbart
            för var och en som har studerat vårt budgetalternativ.
          </note>
          <note>
            Enligt riksdagens utredningstjänst riktar sig hela 70 procent
            av våra budgetsatsningar i första hand till kvinnor. Vi vill förstärka
            och förlänga satsningarna mot sexuellt och hedersrelaterat våld
            och förtryck. Vår enskilt största satsning i budgeten handlar
            om att erbjuda alla ofrivilligt deltidsarbetslösa inom offentlig
            sektor möjlighet till heltid. Det gagnar i första hand kvinnor
            och bidrar till att minska den allmänna löneskillnaden mellan
            könen.
          </note>
          <note>
            Vi vill avsevärt förbättra situationen för landets garantipensionärer,
            varav en majoritet är kvinnor. Vi vill förbättra den ekonomiska
            situationen för ensamstående föräldrar, varav en majoritet är
            kvinnor. Vi vill öka stödet till anhörigvårdarna, varav en majoritet
            är kvinnor. Vi vill avsätta resurser till förstärkt graviditetspeng,
            intensifiera kampen mot bröstcancer med mera.
          </note>
          <note>
            I det föreliggande betänkandet nämns tillkännagivandet från utskottet
            till regeringen om att återinföra de årliga lönekartläggningarna
            i syfte att minska risken för lönediskriminering. I den frågan
            var det vi sverigedemokrater som fällde avgörandet.
          </note>
          <note>
            Herr talman! Precis som i fallet med jämställdhetspolitiken utgör
            Sverigedemokraterna den tydligaste och kanske enda verkliga oppositionen
            också på det integrationspolitiska området. Även här avvisar vi
            långtgående sociala experiment och statligt sanktionerad omvänd
            diskriminering. På grund av det har vi anklagats för att sakna
            en politik för bättre integration och sammanhållning. Också det
            är falskt.
          </note>
          <note>
            Vi anser att nyanlända invandrare ska få ett visst särskilt stöd
            för att förbättra sina chanser att komma in i samhället. Vi stöder
            satsningen på att invandrare snabbt ska få sina utbildningar från
            hemlandet validerade, vi vill utöka resurserna till samhällsorienteringen
            och vi vill satsa mer resurser på varje elev inom sfi. Vid sidan
            av detta grundläggande första stöd anser vi att invandrare ska
            få samma hjälp till arbete och utbildning som infödda svenskar,
            varken mer eller mindre. Våra satsningar i budgeten på just utbildningsväsendet
            och våra förslag till stöd för ökad anställningsbenägenhet hos
            företagen samt minskade trösklar in på arbetsmarknaden skulle
            i särskilt hög grad gynna personer med invandrarbakgrund.
          </note>
          <note>
            Det som gör oss verkligt unika på det integrationspolitiska området
            är att vi som enda parti har insett att en helt avgörande faktor
            för möjligheten till lyckad integration är en uppgörelse med den
            ansvarslösa massinvandringspolitiken och den mångkulturella doktrinen.
            Det säger sig självt att det är lättare att integrera 5 000 nyanlända
            varje år än 100 000. Det går inte att förbättra resultaten i de
            invandrartäta skolorna om de hela tiden fylls på med nya, ännu
            mer resurskrävande elever. Det går inte att få invandrarbarn att
            känna sig som en del av majoritetssamhället om vi redan från förskoleåldern
            genom modersmålsstöd och annat tutar i dem att de är något annat
            än svenskar. Det går inte att bygga en stark samhällsgemenskap
            baserad på vitt skilda identiteter, normer och värderingar.
          </note>
          <note>
            Det finns gott om exempel på enskilda invandrare som av egen
            kraft har gjort fantastiska insatser för det svenska samhället,
            men som helhet betraktat har invandringspolitiken de senaste decennierna
            haft en starkt destruktiv inverkan på vårt samhälle. Den svenska
            integrationspolitiken har varit ett kapitalt misslyckande i flera
            decennier. Inför varje val har nya diskriminerande särlösningar
            och ny social ingenjörskonst presenterats, vilket man lovat ska
            lösa problemen. Varje försök har misslyckats, och för varje decennium
            har situationen snarare förvärrats än förbättrats. Tiotals, kanske
            hundratals, miljarder kronor har kastats i sjön för att man från
            vänster till höger konsekvent har vägrat att inse den enkla sanningen
            att förutsättningarna för en god integration är helt avhängigt
            nivåerna och karaktären på invandringen.
          </note>
          <note>
            Den nuvarande regeringen är inget undantag. De senaste årens
            integrationspolitiska åtgärder har varit ett veritabelt pärlband
            av fiaskon. Den påstått historiska etableringsreformen, som skulle
            lösa så mycket av problemen, har lett till att endast 4 procent
            av de nyanlända invandrarna har fått ett icke skattesubventionerat
            jobb. Sfi-bonusen har man, föga förvånande, blivit tvungen att
            skrota, etableringscoacherna har inte fungerat och så vidare.
          </note>
          <note>
            När Statistiska centralbyrån nyligen släppte sin stora integrationspolitiska
            rapport kunde man konstatera att utanförskapet och segregationen
            består. Förvärvsfrekvensen bland utlandsfödda är fortsatt låg,
            och skolresultaten bland utlandsfödda elever är fortsatt katastrofala.
            Inga nya substantiella förslag som skulle kunna vända utvecklingen
            finns i sikte. De rödgröna partierna vill återgå till att vidta
            mer av exakt samma åtgärder som de misslyckades med när de var
            i regeringsställning. Borgerligheten är i det närmaste totalt
            idélös och är nu så desperat att man genom förslaget om nystartszoner
            tycks vara beredd att importera idéer som redan visat sig bli
            ett fiasko i andra länder.
          </note>
          <note>
            Trots detta vägrar de sju partierna att överge hägringen om den
            mångkulturella utopin och att styra om flyktingpolitiken till
            hjälp i närområdena, där man kan hjälpa många fler människor för
            samma summa pengar. Trots detta fortsätter man att förespråka
            en politik som de facto leder till ökad brottslighet, förvärrad
            bostadsbrist, ökad arbetslöshet, ökat bidragsberoende, försämrade
            skolresultat, försämrad jämställdhet, försämrad välfärd, ökade
            motsättningar och en erodering av det sociala kapitalet, som utgör
            basen för välfärdsstaten och för vår demokrati.
          </note>
          <note>
            Jag vet att ni alla är rationella och kloka individer, men i
            just de här frågorna har ni uppenbarligen gått in i en gemensam
            emotionell låsning som hindrar er att se klart. När inte ens brinnande
            förorter från norr till söder och dagliga skottlossningar kan
            få er att stanna upp och fundera över om inte något kanske är
            i grunden fel undrar jag vad som krävs.
          </note>
          <note>
            När jag ser hur Sverige blir alltmer extremt och alltmer isolerat
            från sin omvärld i dessa frågor, när jag ser hur ni lägger alltmer
            energi på att dölja de verkliga förhållandena och hitta på alltmer
            verklighetsfrånvända förklaringsmodeller för era misslyckanden,
            när jag ser hur ni strider allt hårdare och alltmer aggressivt
            för en uppenbart förlorad sak då kan jag inte låta bli att dra
            en parallell till Hiroo Onodas, den japanske soldaten som vägrade
            tro att kejsardömet hade förlorat och som fortsatte att springa
            runt i Filippinernas djungel och föra ett hopplöst enmanskrig
            i 30 år efter att andra världskriget hade tagit slut.
          </note>
          <note>
            Skjut på mig om ni måste – jag förstår att det här är jobbigt
            att acceptera – men jag är här i all välmening för att tala om
            för er att det ni kämpat så hårt för under så många år var dömt
            att misslyckas redan från början och att det är dags för er att
            kapitulera och slå in på en mer konstruktiv väg. Det skulle vi
            alla tjäna på, infödda såväl som inflyttade.
          </note>
          <note>
            I detta anförande instämde Per Ramhorn (SD).
          </note>
          <note type="speaker">
            Anf. 56 MARIA STENBERG (S) replik:
          </note>
          <note>
            Herr talman! När jag i mitt anförande sade att det finns en bred
            politisk majoritet för den svenska migrations- och integrationspolitiken
            menade jag naturligtvis inte Sverigedemokraterna. Det är ett parti,
            om jag ska vara riktigt ärlig, som tycks spritta till och leva
            upp när det kommer frågor som handlar om människor med annan etnisk
            bakgrund än den som de själva har. Om vi tittar lite närmare på
            Sverigedemokraterna kan vi konstatera att Sverigedemokraterna
            representeras av vita män, av rätt många vita män. Det är kanske
            därför de spritter till och lever upp varje gång det kommer en
            fråga som handlar om människor med annan etnisk bakgrund än den
            som de själva har.
          </note>
          <note>
            Jag vill fråga om något som står i Sverigedemokraternas särskilda
            yttrande i betänkandet. Varför är det så viktigt för Mattias Karlsson
            och Sverigedemokraterna, som representeras av många vita män,
            att giftasåldern vid äktenskap med medborgare från andra länder
            än EU- och EES-länder höjs? Vad är själva poängen med det förslaget?
            Varför ska människor som kommer från länder utanför EU och EES
            behandlas på ett annat sätt? Vad är poängen med det förslaget?
          </note>
          <note type="speaker">
            Anf. 57 MATTIAS KARLSSON (SD) replik:
          </note>
          <note>
            Herr talman! Vi gör över huvud taget inga bedömningar av ras
            när vi utser våra kandidater, men det kanske Socialdemokraterna
            gör. Vi har i de senaste kommunalvalen haft en högre andel kandidater
            med utländsk bakgrund än Socialdemokraterna. 20 procent av våra
            medlemmar har invandrarbakgrund. Jag tror därför inte att Maria
            Stenberg behöver oroa sig för vår situation i det avseendet.
          </note>
          <note>
            När det gäller det förslag som Maria Stenberg nämner är det direktinspirerat
            av den danska regeringen, som såg ett oerhört stort problem med
            utanförskap och diskriminering av kvinnor med utomeuropeisk bakgrund,
            framför allt med bakgrund i Mellanöstern. Man såg att det till
            väldigt stor del handlade om att kvinnor giftes bort i tidig ålder
            med personer från hemlandet, ofta släktingar. Detta ledde till
            försämrad integration och till att kvinnorna halkade efter när
            det gällde social och ekonomisk utveckling, personlig frihet och
            så vidare. Det förstärkte hedersrelaterade strukturer.
          </note>
          <note>
            Därför testade man att höja giftasåldern för utomeuropéer. Detta
            har gett väldigt bra resultat. Ingen annan åtgärd i Danmark när
            det gäller integrationspolitik och motverkande av hedersrelaterat
            våld och förtryck har haft större effekt. Fler och fler unga kvinnor
            med bakgrund i Mellanöstern och andra delar av världen har börjat
            studera eller fått arbete. Det har blivit större möjligheter att
            själv välja sin framtid – när man ska gifta sig, vem man ska gifta
            sig med, när man ska skaffa barn och så vidare.
          </note>
          <note>
            Detta är en lösning som är värd att testa även i Sverige. De
            lösningar som ni har presenterat tidigare och de lösningar som
            regeringen har presenterat har inte lett någonstans. Vi har 70
            000 barn och ungdomar som lever under hedersrelaterat våld och
            förtryck och som inte själva får välja vem de ska gifta sig med.
            Utvecklingen går hela tiden åt fel håll. Ni har inga nya lösningar
            på den problematiken.
          </note>
          <note type="speaker">
            Anf. 58 MARIA STENBERG (S) replik:
          </note>
          <note>
            Herr talman! Poängen med Sverigedemokraternas förslag är att
            vissa grupper av kvinnor i samhället ska ha en höjd åldersgräns
            för när de ska få gifta sig. Det kanske är så att Sverigedemokraterna
            tycker att människor från länder utanför EU och EES inte heller
            ska ha samma myndighetsålder som vi andra i Sverige. Jag vet inte.
            Det kanske är själva poängen.
          </note>
          <note>
            Integration är för mig inte att alla människor ska leva precis
            som jag har valt att leva mitt liv. Men det verkar vara poängen
            med Sverigedemokraternas politik. Alla ska vara lika. Ingen får
            sticka ut. Bevare oss väl ifall det är någon människa i Sverige
            som har någon kultur eller religion som inte passar in i Sverigedemokraternas
            världsbild! Det är en väldigt trist och tråkig inställning, tycker
            jag. Det är säkert väldigt ineffektivt och utarmande i slutändan
            om man inte tar in impulser från andra ställen i världen.
          </note>
          <note>
            Sverigedemokraternas politik blir väldigt ologisk, Mattias Karlsson.
            Om ni nu vill att alla människor som kommer till Sverige ska assimileras
            in i samhället, varför plockar ni då bort hela anslag 1:1, som
            går till integrationsåtgärder? Det har till syfte att användas
            för åtgärder som stimulerar integrationsprocesser i samhället.
            Varför tar ni bort de pengarna, om själva poängen är att vi alla
            ska bli lika och att ingen får sticka ut? Vad är poängen med att
            plocka bort pengarna, när ni nu uppenbarligen vill att alla ska
            assimileras till något liv som passar in i Sverigedemokraternas
            romantiserade bild av hur den perfekta svensken ser ut?
          </note>
          <note type="speaker">
            Anf. 59 MATTIAS KARLSSON (SD) replik:
          </note>
          <note>
            Herr talman! Som vanligt låtsas Socialdemokraterna att de har
            problem med att ha olika regler för olika grupper. I själva verket
            pläderar ni för just detta, Maria Stenberg. Ni stöder till exempel
            instegsjobben. Ni stöder en massa olika omfördelningssystem som
            baseras på etnisk bakgrund, där personer som har icke-nordisk
            bakgrund ska få större resurser bara på grund av sin etniska bakgrund.
            Ni är för diskriminering. Jag tror att vi är det parti i riksdagen
            som mest konsekvent försöker undvika olika former av diskriminerande
            åtgärder.
          </note>
          <note>
            Maria Stenberg säger att Sverige blir ett tråkigt och eftersatt
            land och hamnar efter i utvecklingen om vi inte har en stor invandring.
            Det finns inga empiriska belägg för det. Länder med en restriktiv
            invandringspolitik, som Finland, Japan och Island, har klarat
            sig ganska bra. Det är klart att vi ska ha invandring, men den
            ska vara ansvarsfull och på en nivå som samhället kan hantera.
            Samhället kan i dagsläget inte hantera rådande nivåer. Det är
            helt uppenbart att det är så. Det är därför man måste skjuta till
            mer och mer pengar men samtidigt inte får bättre resultat.
          </note>
          <note>
            Hade det varit något annat område där man under flera decennier
            sett utvecklingen att vi satsar mer och mer resurser år efter
            år, medan resultaten inte blir bättre utan snarare sämre, då hade
            man stannat upp och tänkt efter. Kan det inte ändå vara ett systemfel?
            Men i den här frågan kan man inte göra det. Det finns en emotionell
            låsning som baseras på att man vill vara godhjärtad och humanistisk.
            Det tycker jag i och för sig är behjärtansvärt och bra. Men den
            utgångspunkten är också felaktig. Vi hade kunnat hjälpa betydligt
            fler människor, hade kunnat rädda livet på betydligt fler människor,
            om vi haft en mer ansvarstagande invandrings- och flyktingpolitik
            där vi fokuserat resurserna på hjälp i närområdet i stället. Då
            hade vi sluppit massor av de problem som vi nu står här och diskuterar.
          </note>
          <note type="speaker">
            Anf. 60 MEHMET KAPLAN (MP) replik:
          </note>
          <note>
            Herr talman! Jag skulle vilja ställa en inledningsfråga till
            Mattias Karlsson. Varför vill Sverigedemokraterna ta bort Diskrimineringsombudsmannen?
            Diskrimineringsombudsmannen arbetar mot diskriminering som har
            samband med kön, könsidentitet eller könsuttryck, etnisk tillhörighet,
            religion eller annan trosuppfattning, funktionsnedsättning, sexuell
            läggning och ålder.
          </note>
          <note type="speaker">
            Anf. 61 MATTIAS KARLSSON (SD) replik:
          </note>
          <note>
            Herr talman! Självklart ska diskriminering vara förbjudet. Självklart
            ska olika instanser i samhället – skolan, ideella föreningar och
            andra – motarbeta diskriminerande attityder. Det är givet.
          </note>
          <note>
            Men Diskrimineringsombudsmannen är en väldigt speciell instans
            som i praktiken har kommit att fungera som ett utpressningsorgan.
            Man mer eller mindre tvingar många företagare och andra att betala
            skadestånd av rädsla för att bli uthängda. Bara anklagelsen gör
            att de ser sig tvungna att betala skadestånd.
          </note>
          <note>
            Vi ser egentligen ingen anledning att lyfta fram detta särskilt.
            Det är klart att vi ska motarbeta diskriminering, likaväl som
            vi ska motarbeta våld. Men vi har ingen antivåldsombudsman som
            fungerar så som Diskrimineringsombudsmannen fungerar. Brott mot
            diskrimineringslagen ska hanteras som annan brottslighet.
          </note>
          <note type="speaker">
            Anf. 62 MEHMET KAPLAN (MP) replik:
          </note>
          <note>
            Herr talman! Jag satt i justitieutskottet förra mandatperioden.
            Det är väl synd att säga att det inte finns olika myndigheter
            som jobbar för att hantera frågor för brottsutsatta. Det är ett
            väldigt märkligt påstående. Mattias Karlsson kan fråga Sverigedemokraternas
            ledamot i justitieutskottet. Det satsas över 40 miljarder kronor
            varje år på rättsområdet.
          </note>
          <note>
            Jag vet inte riktigt vad det är ni i Sverigedemokraterna vill
            åt genom att lägga ned DO. Ni kanske ska vara tydligare med vad
            det är ni vill åt? Det vore mycket enklare om ni redovisade det
            öppet. Jag räknade upp de diskrimineringsgrunder som finns. Är
            det några som är särskilt problematiska att jobba mot? Är det
            kön? Är det könsidentitet eller könsuttryck? Är det etnisk tillhörighet?
            Är det religion och trosuppfattning? Är det kanske funktionsnedsättning,
            eller till och med sexuell läggning eller ålder? Jag kan faktiskt
            inte riktigt förstå.
          </note>
          <note>
            Mattias Karlsson jämförde med brottsområdet och att det inte
            finns någon brottsombudsman. Men det finns brottsofferjourer som
            jobbar vid sidan av, utöver rättsväsendet och rättsvårdande myndigheter.
            Brottsförebyggande rådet granskar hela området hela tiden. Det
            Mattias Karlsson säger är väldigt otydligt.
          </note>
          <note>
            Jag vill också ta upp Sverigedemokraternas favoritland, Japan,
            som börjat jobba mot diskriminering mer och mer aktivt. Man har
            fått kritik från FN i Diènerapporten, som har tagit upp att vissa
            minoriteter i Japan, bland annat ainugruppen men också människor
            som kommer från Korea, Kina och Brasilien, diskrimineras väldigt
            hårt. Man tar allvarligt på detta. Jag är inte övertygad om att
            japanska företrädare är så glada över Sverigedemokraternas hyllning
            av ett system som de själva har problem med.
          </note>
          <note type="speaker">
            Anf. 63 MATTIAS KARLSSON (SD) replik:
          </note>
          <note>
            Herr talman! Det finns ingen otydlighet från vår sida när det
            gäller att samhället ska motverka diskriminering. Sedan kan man
            ha olika synsätt på hur det bäst ska ske. Vi är inte nöjda med
            den ordning som råder i dag vad gäller Diskrimineringsombudsmannens
            funktionssätt och fokus. Vi tycker inte att vi behöver en myndighet
            som lägger stora resurser på att motarbeta traditionella svenska
            kalendrar på arbetsplatser, adventsljusstakar, julsånger eller
            vad det nu är.
          </note>
          <note>
            Jag förstår att ni bara vill prata om diskriminering, Mehmet
            Kaplan. Ni vill styra fokus dit, för ni vill låtsas som att det
            är den enda anledningen och förklaringen till att integrationen
            har misslyckats. Ni har inga som helst lösningar eller förslag
            när det gäller hur ni ska komma till rätta med de stora grundläggande
            strukturella problem som vi i dag ser inom integrationspolitiken
            och när det gäller segregationen i samhället. Ni vill snarare
            förvärra dem genom en fullständigt ansvarslös politik med mer
            eller mindre öppna gränser. Det är en helt extrem mångkulturalistisk
            doktrin som bara förstärks och som i slutändan tyvärr kommer att
            leda till segregation, splittring och elände.
          </note>
          <note type="speaker">
            Anf. 64 CHRISTINA HÖJ LARSEN (V):
          </note>
          <note>
            Herr talman! Debatten vi i dag har om inkludering och jämställdhet
            handlar om fördelning av makt och resurser och huruvida vi är
            beredda att agera utifrån den kunskap vi har om det svenska samhället.
          </note>
          <note>
            Under utgiftsområde 13 ska vi på många sätt ta hand om konsekvenserna
            av regeringens segregerande och ojämlika politik. Integrationsminister
            Erik Ullenhag och jämställdhetsminister Maria Arnholm får försöka
            lappa och laga på det samhälle som regeringens politik formar.
          </note>
          <note>
            Det är exakt här, på inkluderings- och jämställdhetsområdet,
            som konsekvenserna av bostadssegregation, en segregerad skola
            som präglas av det fria skolvalet och strukturell diskriminering
            på arbetsmarknaden blir uppenbara. Det är här som regeringens
            prioriteringar av skattelättnader som främst gynnar högavlönade
            män och missgynnar kvinnor i offentlig sektor blixtbelyses.
          </note>
          <note>
            För oss i Vänsterpartiet handlar inkludering och jämställdhet
            om att skapa ett samhälle där Nabila och Per har lika tillgång
            till makt och resurser. Det är ett samhälle där födelseort inte
            spelar roll och där hudfärg eller religion inte avgör var vi bor,
            vilken skola vi går i eller vilket arbete – eller vilken brist
            på arbete – vi sedan får. Det är ett samhälle där kvinnor har
            samma möjligheter som män att arbeta, ett samhälle där det inte
            är en ekonomisk förlust att vara kvinna. Det är ett samhälle där
            barn har lika rätt till sina föräldrar. Men som de flesta av oss
            vet är det tyvärr inte så i dag.
          </note>
          <note>
            Regeringen åtgärdsförslag blir i detta sammanhang beklämmande
            svaga. De kan kort sammanfattas med orden: privatisering av etableringsuppdrag,
            individualisering av ansvar för samhällsstrukturer och kortsiktiga
            projekt. I en tid med hög arbetslöshet och en situation där resultaten
            av etableringsreformen fortfarande är – jag är snäll – milt sagt
            blygsamma väljer regeringen i stället att peka ut och skuldbelägga
            nyanlända genom att slå fast att nyanlända ska vara skyldiga att
            tacka ja till jobb samt genomföra en lagändring gällande föräldraförsäkringen
            som endast berör en ytterst liten grupp utlandsfödda kvinnor.
            Man kan undra vad regeringen vill förmedla med denna bild.
          </note>
          <note>
            De nyanlända jag träffar dagligen har inte problemet att de tvingas
            tacka nej till jobb – jag önskar verkligen att det vore så! Nu,
            när förorterna behöver rustas upp, servicen bibehållas och skolan
            prioriteras, väljer regeringen i stället att lägga kortsiktiga
            projektmedel på vissa stadsdelar. En ljuspunkt i mörkret är dock
            att till och med regeringen nu insett att sfi-bonusen varit verkningslös
            och därför avskaffas.
          </note>
          <note>
            Herr talman! För att ändra på ojämlikheten i samhället krävs
            en progressiv politik. De politiska framsteg vi har gjort historiskt
            och är stolta över är ett resultat av medvetet arbete i till exempel
            kampen för barnomsorg och föräldraförsäkring. Det är framsteg
            som aldrig hade åstadkommits utan politisk vilja och ekonomisk
            kraft bakom orden. Och framför allt är det framsteg som innebär
            att vi prioriterat det gemensamma. Vi har prioriterat att minska
            klyftor i stället för att, som nu, öka dem. Det har gynnat hela
            det svenska samhället, bland annat genom att vi har en hög andel
            kvinnor i förvärvsarbete.
          </note>
          <note>
            Herr talman! Vänsterpartiets ekonomiska politik är grundstenen
            i vårt arbete för ett inkluderande och jämställt samhälle, och
            i det är en gemensamt finansierad välfärd helt avgörande. När
            välfärden inte byggs ut i takt med ökande behov ökar behovet av
            oavlönat omsorgsarbete, vilket i praktiken innebär minskat utrymme
            för främst kvinnor att arbeta. Det betyder att vi får stanna hemma.
          </note>
          <note>
            Det är i dag kvinnor och utlandsfödda som kompenserar regeringens
            prioritering av skattesänkningar framför gemensam välvärd. Det
            är kvinnorna som tar hand om gamla och tvingas till ofrivilligt
            deltidsarbete på grund av bristande barnomsorg på obekväma arbetstider.
            Det får konsekvenser för kvinnors sjukskrivningar, lägre pensioner
            och socialförsäkringar. Det är utlandsfödda som, oavsett utbildningsnivå,
            i högre grad står utanför arbetsmarknaden, för trots hög arbetslöshet
            präglas regeringens politik av brist på investeringar för att
            skapa jobb. I stället fortsätter skattesänkningar för dem som
            har turen att ha ett jobb och ökad utsatthet för arbetslösa och
            sjuka.
          </note>
          <note>
            Som del av ökade ekonomiska klyftor har även inkomstgapet mellan
            kvinnor och män ökat kraftigt. I kronor och ören i plånboken har
            gapet ökat med drygt 1 500 kronor per månad mellan 2006 och 2013.
          </note>
          <note>
            Herr talman! Vänsterpartiet föreslår ett antal viktiga reformer
            för att minska löne- och inkomstskillnaderna mellan män och kvinnor
            och omfördela ansvaret för det obetalda hemarbetet. De viktigaste
            satsningarna gäller en förstärkt välfärdssektor, ökade resurser
            till ensamstående föräldrar och framför allt en jämställd föräldraförsäkring.
          </note>
          <note>
            Arbetslösheten är hög bland ensamstående mödrar, och den har
            ökat. Det är ett faktum att många fler kvinnor än män tvingas
            till deltidsarbete. Men hela förklaringen ligger inte där. En
            lika viktig orsak är att fördelningspolitiken har fått allt mindre
            betydelse för att utjämna ekonomiska skillnader i samhället. Därför
            föreslår vi ett kraftigt höjt och indexerat underhållsstöd, ett
            kommunalt barnomsorgsstöd i hemmet för ensamstående när barnen
            är sjuka och gratis receptbelagd medicin för alla barn. Detta
            är förslag som skulle göra skillnad för kvinnor i vardagen.
          </note>
          <note>
            Herr talman! Vi vet att kvinnor diskrimineras på arbetsmarknaden
            och att den främsta anledningen är att de fortfarande anses bära
            huvudansvaret för barn både vid föräldraledighet och vid vård
            av sjukt barn. Vänsterpartiet anser därför att en individualisering
            av föräldraförsäkringen är en av de viktigaste jämställdhetspolitiska
            reformerna vi kan göra för att ge barn tillgång till båda sina
            föräldrar och för att bryta diskrimineringen av kvinnor.
          </note>
          <note>
            Herr talman! Det finns andra diskriminerande strukturer i dagens
            Sverige. Den strukturella rasismen begränsar och påverkar människors
            vardag och livsmöjligheter i både stort och smått. För att kunna
            samordna arbetet mot diskriminering behöver DO få resurser att
            inte bara hantera anmälningar om diskriminering utan också bedriva
            ett främjandearbete och en samordning av arbetet mot de olika
            diskrimineringsgrunderna.
          </note>
          <note>
            Om vi vill att den svenska diskrimineringslagstiftningen ska
            bli annat än en vacker intention krävs att den efterlevs. I dag
            är det alldeles för svårt för den som blir diskriminerad att få
            upprättelse. Därför bör det inrättas minst en antidiskrimineringsbyrå
            i varje län med de befogenheter och den juridiska kompetens som
            krävs för att kunna driva diskrimineringsfall. I praktiken innebär
            det att varje antidiskrimineringsbyrå måste ha minst en kvalificerad
            jurist anställd. Samtidigt bör de lokala antidiskrimineringsbyråerna
            omvandlas till lokala DO-kontor, så att de blir en del av myndigheten.
            Det ska vara enkelt för medborgare att få hjälp och stöd när de
            upplever diskriminering.
          </note>
          <note>
            Diskriminering genomsyrar hela samhället. Den sker inte bara
            när mörkhyade sorteras bort i krogkön utan även när kvinnliga
            utlandsfödda får sämre tillgång till arbetsmarknadsåtgärder än
            manliga utlandsfödda eller när romer registreras.
          </note>
          <note>
            En undersökning från Lunds universitet visar hur hårt diskrimineringen
            slår på arbetsmarknaden. En arbetssökande med svenskklingande
            namn får oftare komma på intervju än en person med ett namn som
            låter arabiskt. Trots att de har samma kvalifikationer har Erik
            50 procent större chans att bli kallad till intervju än Hassan.
            Därför är det viktigt att DO har resurser att granska inte bara
            företag utan även samhällets institutioner.
          </note>
          <note>
            För att motverka diskriminering vid rekryteringar är det viktigt
            att i förväg bestämma vilka kvalifikationer som är viktiga och
            att sedan bedöma kandidaterna utifrån det. Annars är det lätt
            hänt att de som rekryterar väljer människor som liknar dem själva.
            För att undvika detta är det viktigt att vi hittar och skapar
            bra verktyg för rekrytering. Därför bör DO ha i uppdrag att utveckla
            sådana verktyg för kritiska analyser av rekryteringsprocesser
            och bidra till att detta tillämpas på myndigheterna. Låt oss börja
            göra skillnad i offentliga strukturer redan i morgon, herr talman.
          </note>
          <note>
            Det är, herr talman, ett politiskt ansvar att skapa förutsättningar
            för ett inkluderande och jämställt samhälle. Det är vårt ansvar.
          </note>
          <note>
            Jobbskatteavdrag och bidrag till så kallade livspussel genom
            till exempel RUT individualiserar symtom och lösningar på det
            ojämställda samhället. Men lösningen på ojämställd och ojämlik
            politik kan aldrig vara individuell. Inte heller hjälper det att
            peka ut eller skuldbelägga enskilda grupper.
          </note>
          <note>
            Vänsterpartiet företräder i stället en politik som tar ansvar
            för omfördelningen av makt och resurser för att skapa ett jämlikt
            och jämställt samhälle för oss alla, inte bara de få. En sådan
            politik ger kvinnor makt över sitt liv och låter människor bli
            en del av samhället utan att snegla på hudfärg eller var i världen
            man är född.
          </note>
          <note>
            Med detta, herr talman, ställer jag mig bakom Vänsterpartiets
            särskilda yttrande.
          </note>
          <note type="speaker">
            Anf. 65 HANIF BALI (M):
          </note>
          <note>
            Herr talman! Ibland bildsätts det av politiska motståndare att
            de omfattande problem vi har när det gäller asylmottagare i utanförskap
            på något sätt mörkläggs av politiker i denna kammare. Låt mig
            vara väldigt tydlig: Vi har en stor utmaning framför oss med att
            få nyanlända i arbete. 67 procent av alla i långvarigt försörjningsstöd
            är utrikesfödda. Bara den siffran är tillräckligt oroväckande.
          </note>
          <note>
            67 procent av dem som långvarigt lever på existensminimum är
            utrikesfödda. Det kan man tycka är en orättvis fördelning av det
            utanförskap som finns. Samtidigt förvärvsarbetar endast 46 procent
            av de utomeuropeiska invandrarna. Det är oroväckande siffror.
          </note>
          <note>
            Herr talman! Jag är inte här för att det, så att säga, är kul.
            Jag är inte här för att vi inte har några problem, utan jag är
            här för att vi har problem. Tänk er själva – för väljaren i gemen
            – att vara på ett fyraårigt elevråd där hälften av skolkamraterna
            önskar er undergång. Det är såklart inget man frivilligt utsätter
            sig för, utan man gör det för att man vill förändra någonting
            och för att något inte står rätt till. Det är precis det jag tänkte
            bemöta här.
          </note>
          <note>
            Vi har enorma utmaningar framför oss. Därför har vi renoverat
            de svenska integrationsinsatserna i grunden. Borta är de kortsiktiga
            projekten, borta är Masoud Kamalismen och borta är beskyllningarna
            att det på något sätt är någon annans fel än politikens och individens
            om nyanlända inte hamnar i arbete.
          </note>
          <note>
            Det var det som gällde tidigare. Det har alltid varit någon annans
            fel. Det var företagen som var rasister. Det var någon annans
            fel att utrikesfödda inte hamnar i arbete. Det var aldrig våra
            egna bidragssystem, det var aldrig våra utbildningsinsatser och
            det var aldrig sfi vi aldrig byggt ut, utan det var alltid någon
            annans fel.
          </note>
          <note>
            Borta är också att vi famlar i mörkret och inte vet hur det står
            till med siffrorna. Nu vet vi. Nu har vi siffror på vilka integrationsinsatser
            som fungerar, vilka åtgärder som leder till jobb, vilka åtgärder
            som inte leder till jobb och i hur stor procentandel folk tar
            till de här åtgärderna. Före etableringsreformen hade vi ingen
            aning.
          </note>
          <note>
            Det svåraste för mig när jag får kritik för etableringsreformen
            – jag älskar att få kritik – är nästan att man håller sig till
            sakfrågan och kritiserar att tillräckligt många inte kommer i
            arbete. Problemet för mig är att jag inte kan jämföra med tidigare
            siffror, för vi hade ingen aning. Det var roliga projekt hit och
            dit, och vi skulle mötas halvvägs och träffas på Folkets hus och
            alla sådana trevliga integrationssatsningar som man tyckte var
            så viktiga.
          </note>
          <note>
            Borta är nu det. Nu är det en statlig myndighet som har ansvar
            för frågan och för att utvärdera. Det krävdes att vi skulle utvärdera
            etableringsreformen. Redan när den sjösattes gavs Stockholms universitet
            i uppdrag att 2014 och 2015 leverera rapporter om hur etableringsreformen
            har påverkat och om det har förbättrat. Vi kan se redan nu några
            indikatorer på att det gör det.
          </note>
          <note>
            Nu tänkte jag fokusera på de förändringar vi har gjort och om
            de leder till någonting bättre. 2005 var 74 procent av de inrikesfödda
            männen med i arbetskraften. Endast 70 procent av de utrikesfödda
            männen beräknades vara i arbetskraften. Det var en oförklarlig
            skillnad på 4 procent. Det vi egentligen sade var att en stor
            andel av de utrikesfödda inte ens var med i matchen. De var inte
            ens med på avbytarbänken. De fick inte ens vara med i publiken.
            De hade skickats hem. Det är detta vi har åtgärdat. Vi har sett
            till att fler har kommit in på arbetsmarknaden. Fler förväntas
            och känner förväntningar på sig att delta på arbetsmarknaden.
          </note>
          <note>
            I dag är skillnaden endast 0,2 procent. Det leder såklart till
            högre arbetslöshet, för vi vill att människor hellre ska vara
            arbetslösa och räknas i statistiken än att inte få vara med och
            tävla om jobben över huvud taget.
          </note>
          <note>
            Andelen som avbryter sina sfi-studier efter två år minskar. Andelen
            som fortsätter sin utbildning efter sfi ökar. Andelen som får
            godkänt totalt har ökat. Andelen som får godkänt i den högre kursen
            sfi D har ökat. Andelen som är högutbildade och har ett arbete
            som kräver eftergymnasial kompetens har ökat för både män och
            kvinnor.
          </note>
          <note>
            Vi pratade ofta om den där taxichauffören som egentligen var
            läkare, men ingenting hände. Nu har det ökat. Det är en högre
            andel utrikesfödda, både män och kvinnor, som har ett arbete som
            matchar deras kompetens.
          </note>
          <note>
            Det är några av indikatorerna på att det blir bättre, men det
            finns även intressanta faktum vi måste ta till oss. Av Riksrevisionens
            rapport framgår till exempel att när det gäller de av Sverigedemokraterna
            uppmålade hemska åtgärderna instegsjobb eller nystartsjobb hamnar
            en extremt hög andel av dem som får ett instegsjobb och därefter
            ett nystartsjobb sedan i osubventionerat förvärvsarbete på heltid.
            Räknar man med deltidsarbete kommer man fram till siffror runt
            80 procent. Det är väldigt högt.
          </note>
          <note>
            Problemet är fortfarande att det är en väldigt liten andel av
            de nyanlända som får denna goda kedja. Det måste vi förbättra.
            Men av dem som inte tar del av åtgärderna eller de subventionerade
            anställningarna hamnar runt 64 procent i osubventionerat heltidsarbete.
            Det är en märkbar förbättring jämfört med de 48 eller 46 procent
            vi tidigare hade.
          </note>
          <note>
            Det går inte att ignorera att utvecklingen går åt ett positivt
            håll. Frågan är hur vi kan accelerera utvecklingen, och det är
            här jag blir lite oroad.
          </note>
          <note>
            När Socialdemokraterna var här uppe och presenterade sin integrationspolitik
            lyckades de hålla ett långt anförande utan att presentera en enda
            siffra – inte en enda siffra! Jag kan bara tänka mig, herr talman,
            om vi skulle ha ett annat budgetområde och man diskuterade just
            budgetar, effekter och siffror och att man kommer upp hit och
            beskriver en massa välvilliga saker och inte förklarar en enda
            siffra, ett enda indexmått, ett enda mål eller någonting om det.
          </note>
          <note>
            Det är klart att diskriminering är viktigt, och Mehmet Kaplan
            beskriver hur det satsas på de lokala antidiskrimineringsbyråerna.
            Vi ska dock veta att den stora skillnaden mellan inrikes och utrikes
            födda inte kan förklaras med diskriminering. Jag vet inte hur
            många gånger jag har sagt detta i den här talarstolen: Sverige
            är med alla mått mätt världens mest toleranta land. I World Values
            Survey och i andra undersökningar framkommer att Sverige är ett
            av världens mest toleranta länder. Trots detta är skillnaden mellan
            inrikes och utrikes födda som störst i hela västvärlden i just
            Sverige. Då går det inte att bara förklara detta med diskriminering,
            utan man måste ha en politik som ser till att fler hamnar i arbete.
          </note>
          <note>
            Jag håller med om att man inte ska peka ut enskilda grupper som
            orsaken till vissa problem. Det blir intressant då Vänsterpartiet
            kommer upp hit och skyller problemen på vita män. Det är lika
            fel, anser jag, att peka ut någon grupp över huvud taget som orsaken.
            Det är intressant att säga att skattesänkningarna har gynnat män
            som är höginkomsttagare. Det är då intressant att Vänsterpartiet
            också motsätter sig skattesänkningar som riktar sig till låginkomsttagare.
            Om skattesänkningar uppenbarligen gynnar vissa kan man rikta dem
            också till dem som är låginkomsttagare. Men dessa vänder sig ju
            Vänsterpartiet också emot, med jobbskatteavdraget, till exempel.
            Vänsterpartiet föreslår inte ett jobbskatteavdrag med ett lägre
            tak eller någonting sådant. Nej, Vänsterpartiet föreslår inget
            jobbskatteavdrag över huvud taget.
          </note>
          <note>
            Låt mig övergå till att tala om diskriminering. Frågan är självfallet
            viktig. Alliansen har skapat en lagstiftning som är effektiv och
            heltäckande. 2014 anvisas runt 140 miljoner kronor till arbetet
            mot diskriminering. Här finns, med de lokala antidiskrimineringsbyråerna
            och så vidare, ett viktigt arbete att göra.
          </note>
          <note>
            Vi ska känna till omfattningen av detta och hur många personer
            det handlar om. När Diskrimineringsombudsmannen håller sina utbildningar
            är det runt 500 personer som har tagit del av dem. Det politiska
            alternativet, från Miljöpartiet till exempel, är att vi ska skjuta
            till 5 miljoner kronor av 100 miljoner som de redan har i budget.
            Man kan förvänta sig att man dubblar det antal som har tagit del
            av utbildningarna; då blir det 1 000 personer som skulle ta del
            av det. Vi har hundratusentals arbetslösa.
          </note>
          <note>
            Om man tänker på hur många kontakter som Diskrimineringsombudsmannen
            har haft med dem som behöver hjälp är det runt 4 000 samtal. Om
            vi skulle fördubbla detta till 8 000 – kommer det då att göra
            en märkbar skillnad i sysselsättningsstatistiken, tror Christina
            Höj Larsen? Kommer det att göra en märkbar skillnad i bidragsberoendet?
            Det kommer det förmodligen inte att göra. Det kanske bara blir
            en minimal skillnad.
          </note>
          <note>
            Om vi har sådana extrema skillnader mellan inrikes och utrikes
            födda i världens mest toleranta land gäller det att inte gå vilse
            i att bortförklara det hela med diskriminering. Diskriminering
            är ett allvarligt problem som drabbar individen. Men på aggregerad
            nivå är det inte diskrimineringsfrågan som är lösningen när det
            gäller att se till att utjämna de ekonomiska skillnaderna mellan
            inrikes och utrikes födda.
          </note>
          <note>
            Jag yrkar bifall till utskottets förslag i betänkandet.
          </note>
          <note type="speaker">
            Anf. 66 MATTIAS KARLSSON (SD) replik:
          </note>
          <note>
            Herr talman! Jag tyckte att det var viktigt att begära ordet
            och förtydliga några saker i det som Hanif talar om. Han nämner
            att vissa saker har blivit lite bättre. Det är riktigt, men jag
            tror att det är viktigt att förstå för dem som lyssnar på debatten
            att det är från en låg nivå i de allra flesta fall.
          </note>
          <note>
            Hanif talade också om den utvärdering som har gjorts av instegsjobben
            och nystartsjobben. Vi fick nyligen en presentation av detta från
            Riksrevisionen i utskottet. Det är viktigt att känna till att
            man inleder denna utvärdering med att säga att man egentligen
            inte kan säga någonting säkert om huruvida detta har varit en
            samhällseffektiv insats över huvud taget. Det finns inga kontrollgrupper.
            Det skulle kunna vara så att de som nu har fått jobb via kedjan
            av instegsjobb och nystartsjobb är resursstarka personer, som
            hade kunnat få jobb även utan dessa insatser. Man ska alltså vara
            ganska försiktig med vilka slutsatser man drar utifrån detta.
          </note>
          <note>
            Det viktigaste är väl ändå någonstans att trots att vissa faktorer
            går lite upp och vissa lite ned är det i stort sett så att utanförskapet
            och de grundläggande stora problemen med integration, segregation
            och så vidare inte har förändrats. Trots att ni lovade det inför
            förra valet och trots att ni lovade det inför valet innan dess
            har ingenting i grunden förändrats. Förvärvsfrekvensen bland utlandsfödda
            är fortfarande låg. Skolresultaten bland utlandsfödda elever är
            fortfarande låga.
          </note>
          <note>
            Jag skulle vilja veta vad du ser i er verktygslåda som framöver
            skulle kunna förändra detta i grunden. Ser du någon möjlighet
            till att man inom en överskådlig framtid till exempel kommer att
            komma upp i en försörjningsgrad för utlandsfödda som gör att gruppen
            bär sina egna kostnader och att invandringspolitiken därigenom
            blir lönsam?
          </note>
          <note type="speaker">
            Anf. 67 HANIF BALI (M) replik:
          </note>
          <note>
            Herr talman! Mattias Karlsson har rätt i bemärkelsen att det
            inte handlar om hur många som jobbar utan hur många som jobbar
            i förhållande till dem som inte jobbar. Det är det som kallas
            för förvärvsfrekvensen.
          </note>
          <note>
            Det jag kan se som en utveckling vore delvis att man ser till
            att etableringsreformen är på plats och fungerar. Vi vet till
            exempel att 99 procent av alla som har varit i Sverige i ungefär
            18 månader har gått i sfi. Det är siffror som inte fanns tidigare.
            Vi kan vara eniga om, du och jag, att detta att lära sig svenska
            är en ganska viktig faktor för att etablera sig på arbetsmarknaden.
            Det lär alltså ha positiva effekter.
          </note>
          <note>
            Men i grund och botten handlar det om att se till att fler tar
            del av både de insatser som ges av Arbetsförmedlingen och av de
            olika stödmekanismer som vi har byggt in i etableringsreformen.
            Om vi ska säga sanningen har problemet inte varit att människor
            har tagit del av åtgärder och att det sedan inte har blivit mycket
            av dem. Problemet har varit att åtgärderna har funnits på vissa
            ställen, och på andra ställen har de inte funnits. Vissa åtgärder
            har inte fungerat men har fortfarande funnits.
          </note>
          <note>
            Problemet har också varit att många av åtgärderna inte har effektutvärderats.
            Det är någonting som Mattias Karlsson vet att vi i hög grad gör
            med etableringsreformen. Vi justerar därför reformen så att den
            blir mer effektiv. Det kommer att leda till en högre sysselsättningsgrad
            och förvärvsfrekvens bland nyanlända. Men då ska vi veta att det
            är en liten andel av de nyanlända som har gått igenom hela etableringsreformen.
            Jag tror att detta kommer att ha långsiktigt positiva effekter.
          </note>
          <note type="speaker">
            Anf. 68 MATTIAS KARLSSON (SD) replik:
          </note>
          <note>
            Herr talman! Jag tolkar det som att Hanif Bali egentligen menar
            att möjligheten för utlandsfödda att nå upp till samma nivå som
            inrikes födda inom överskådlig framtid egentligen inte finns på
            kartan. Det förstärks av att det du räknar upp egentligen bara
            är mer av samma saker som ni redan gör och som inte har givit
            några bra resultat.
          </note>
          <note>
            Jag tycker att det är en märklig logik. Man ser de stora, allvarliga
            och potentiellt katastrofala problemen men vet inte riktigt hur
            man ska hantera dem. Man har egentligen inga effektiva lösningar
            som inom en överskådlig framtid kan åtgärda det här. Då är det
            märkligt att ändå fortsätta att ständigt fylla på problemen och
            till och med, som ni har gjort, kraftigt utöka invandringen. Anledningen
            till att vi behöver en integrationspolitik är att vi har en invandringspolitik;
            det hänger intimt samman.
          </note>
          <note>
            Jag tycker att det skulle ha varit ansvarstagande och logiskt
            att anpassa nivåerna på invandringen till våra grannländers och
            att ge integrationsprocessen en ärlig chans. Jag tror inte att
            de barn och ungdomar som i dag växer upp i de segregerade förorterna
            kommer att ha en ärlig chans om vi hela tiden spär på segregationen
            och ökar problemet. Om de hela tiden ska behöva konkurrera med
            ännu mer resurskrävande nyanlända, som kanske har ännu större
            problem än de själva, ser jag inte denna förutsättning. Jag är
            rädd att vi är på väg att bygga in permanenta motsättningar i
            samhället med en etnisk underklass som känner aggression och utanförskap.
            Jag är tyvärr rädd för att konsekvenserna av de motsättningar
            som vi nu ser kan bli oöverskådliga.
          </note>
          <note type="speaker">
            Anf. 69 HANIF BALI (M) replik:
          </note>
          <note>
            Herr talman! Jag delar den oron. Det är just därför vi är här.
            Den etableringsreform som vi sjösatte i december 2010 har funnits
            i ungefär två och ett halvt år, om man säger att det var en implementeringsfas.
            Det vi ser är att detta har goda effekter på förvärvsfrekvensen
            och sysselsättningsgraden. Samtidigt finns det ett uns av sanning
            i Mattias Karlssons uttalande, men han vänder på logiken.
          </note>
          <note>
            Vi har integrationspolitik av ekonomiska skäl, för att få ekonomin
            i det här landet att gå ihop, men vi har inte migration, asylmigration,
            av ekonomiska skäl. Det är viktigt att konstatera det. Jag tycker
            att vissa politiker gör väldigt fel ibland när de försöker bildsätta
            det. I grund och botten handlar det om människor som vi av humanitära
            skäl ger hjälp.
          </note>
          <note>
            Vill vi ha en mer, så att säga, ekonomiskt gynnsam invandring
            kan man titta på till exempel den kanadensiska modellen med invandring
            av högkvalificerade personer, om vi vill se till att det ska bli
            lönsamt att ta emot invandrare. Men det svenska asylsystemet bygger
            inte på att människor får asyl baserat på hur prognosen över deras
            avkastning är. På det sättet handlar integrationspolitiken om
            att invandringen, med de verktyg vi har, ska bli mer lönsam, så
            att det i alla fall inte, just som du säger, byggs in en etnisk
            underklass i Sverige.
          </note>
          <note type="speaker">
            Anf. 70 MEHMET KAPLAN (MP) replik:
          </note>
          <note>
            Herr talman! Tack, Hanif Bali, för en redogörelse för var Moderaterna
            står i de här frågorna! En av anledningarna till att jag tog upp
            diskrimineringsfrågan var att det är ett av de områden där vi
            verkar ha meningsskiljaktigheter. Genom att studera tabellerna
            kan man se att Miljöpartiet tar bort en del pengar från ett område
            för att tillföra de pengarna på ett annat område. Sedan har vi
            småjusteringar. Men inom diskrimineringsområdet verkar det finnas
            en reell skillnad. Jag vill lyfta upp det.
          </note>
          <note>
            Hanif Bali tog upp att vi skulle satsa 5 miljoner kronor extra
            på DO och att det eventuellt skulle innebära att fler individärenden
            skulle hanteras eller att fler människor skulle få ta del av information.
            Det är inte det vi skriver i vår text, utan det handlar bland
            annat om ett förtydligat tillsynsansvar. Men det handlar också
            om ett ansvar att granska arbetsgivarnas lönekartläggningar.
          </note>
          <note>
            Det är alltså ett område som Hanif Bali inte nämnde. Det är möjligt
            att den kommande moderata riksdagsledamoten ska ta upp det, för
            det kanske faller under jämställdhetsfrågorna i utskottet – vi
            har ju kommit överens om att dela upp det i två delar. Men det
            är det som DO med de här extrapengarna ska jobba med. Det finns
            ett tillkännagivande. För att minska löneskillnaderna mellan könen
            gjorde vårt utskott ett tillkännagivande om att kravet på årliga
            lönekartläggningar åter ska gälla.
          </note>
          <note>
            Jag blir lite förvånad över att det verkar ha gått Hanif Bali
            förbi. Jag undrar: Vad har hänt med tillkännagivandet?
          </note>
          <note type="speaker">
            Anf. 71 HANIF BALI (M) replik:
          </note>
          <note>
            Herr talman! Alla tillkännagivanden bereds såklart inom Regeringskansliet.
            Men låt mig poängtera att diskrimineringsfrågan är extremt viktig.
            Vi har en diskrimineringslag som Alliansen har antagit och som
            jag uppfattar att det finns en ganska bred samsyn kring i riksdagen.
            Detta ska DO såklart granska och så vidare. Men jag vill säga
            att i den politiska retoriken måste det på något sätt matchas
            med kronor och ören.
          </note>
          <note>
            5 miljoner kronor är såklart mycket för en individ. Men 5 miljoner
            kronor i en statsbudget är inte fruktansvärt mycket pengar. Om
            detta ska gå till lönekartläggningar är såklart Miljöpartiets
            prioritering. Men vi ska veta att det när vi pratar om diskrimineringsfrågan
            i stort också handlar mycket om saker som statsmakten egentligen
            inte rår på så mycket. Det handlar om samtal som man har kring
            det berömda köksbordet, om värderingar, om vilka åsikter vi lär
            våra syskon, våra barn, våra vänner och våra bekanta och vad vi
            själva accepterar för ton i samhället mot varandra. Om vi ska
            vara hyfsade, om vi ska ha en hyfsad ton mot varandra och om vi
            ska ha en civiliserad ton mot varandra gäller det speciellt inom
            detta område. I just diskrimineringsärenden handlar det många
            gånger om människor som blivit väldigt illa bemötta och illa behandlade
            på ett sätt som man kan konstatera är rent ociviliserat.
          </note>
          <note>
            Det kanske finns en poäng i att Miljöpartiet satsar relativt
            lite pengar på detta, nämligen att den största utvecklingspotentialen
            finns någon annanstans än just hos DO.
          </note>
          <note type="speaker">
            Anf. 72 MEHMET KAPLAN (MP) replik:
          </note>
          <note>
            Herr talman! Det är precis DO vi diskuterar. Det är därför vi
            har det här betänkandet. DO ingår som en relativt stor och viktig
            del i symbolarbetet, som en del partier absolut inte vill ha men
            som vi ser har varit framgångsrikt. När det gäller de ärenden
            som DO har drivit här i Sverige och vad motsvarande myndigheter
            runt om i världen har gjort kan ingen säga att det bara skulle
            vara symbolpolitik. Det har betytt väldigt mycket för att visa
            åt vilket håll vi i samhället vill gå när det gäller behandling
            av människor och deras lika värde.
          </note>
          <note>
            Så till den svenska situationen. År 2008 ändrade regeringen reglerna
            så att företagen bara behövde kartlägga lönerna och upprätta handlingsplaner
            för att minska löneskillnaderna vart tredje år. Det var antagligen
            en ideologiskt formad ingång. Nu har man fått ett tillkännagivande
            som ska hanteras. Det jag har sett är att det har blivit ett tilläggsdirektiv
            till utredningen om aktiva åtgärder mot diskriminering. Vi får
            se vad som kommer ut av detta.
          </note>
          <note>
            Det jag skulle vilja ta upp med Hanif Bali är den andra sidan,
            nämligen att det som inte symboliskt från statsmaktens sida lyfts
            upp som viktigt tenderar att glömmas bort i den stora viktiga
            debatten i företagen och hemma kring köksbordet. Det är därför
            glädjande att vi ser att Hanif Balis allianskamrater, bland annat
            Folkpartiet, till exempel har lyft fram en sådan viktig fråga.
            Det är en symbolfråga som jag inte vet var Moderaterna står i.
            Det gäller pappamånader. Folkpartiet lyfter fram detta och kommer
            att driva det. Var står Moderaterna i frågan om fler pappamånader?
          </note>
          <note type="speaker">
            Anf. 73 HANIF BALI (M) replik:
          </note>
          <note>
            Herr talman! Nu kommer du in på jämställdhetsområdet. Då vill
            jag bara vänligt hänvisa till nästa debattör från Moderaterna,
            som kommer att gå in djupare på just jämställdhetsområdet, där
            denna fråga ingår. Den här diskussionen handlar om integration.
            På jämställdhetsområdet vill jag hänvisa till nästa debattör.
          </note>
          <note type="speaker">
            Anf. 74 ISMAIL KAMIL (FP):
          </note>
          <note>
            Herr talman! Regeringens syfte med integrationsåtgärder har varit
            och är att dels stimulera integrationsprocessen, dels underlätta
            och påskynda de nyanländas etablering i arbets- och samhällslivet
            i Sverige.
          </note>
          <note>
            Fler ska kunna lära sig svenska språket. Fler ska lättare kunna
            få ett arbete, och fler ska kunna etablera sig som en delaktig
            individ i det svenska samhället. Kunskaper i det svenska språket
            liksom utbildning och arbete är helt avgörande för en lyckad integration.
            Det gäller att ge stöd till varje nyanländ utifrån individens
            förutsättningar för att de snabbt ska kunna lära sig svenska språket,
            kunna få ett arbete och klara sin egen försörjning.
          </note>
          <note>
            Under många år har Sverige haft en politik som fokuserat på ett
            omhändertagande av de personer som tagit sig till vårt land. Vi
            har under årtionden, herr talman, inte tagit till vara nyanländas
            kompetens. Fortfarande är det många som utestängs från svensk
            arbetsmarknad på grund av sina utländska namn eller bristande
            kunskaper i det svenska språket.
          </note>
          <note>
            För Folkpartiet är en lyckad och bra integration en av de stora
            utmaningarna vi har framför oss. Etableringsreformen, som ska
            utgå från varje individs behov, inriktar sig på att de nyanlända
            snabbt ska lära sig svenska och få ett jobb, bli självförsörjande
            och få kännedom om rättigheter och skyldigheter i Sverige.
          </note>
          <note>
            Individens delaktighet och eget ansvar för sin framtid är helt
            avgörande för att lyckas bryta utanförskapet. En förbättrad etablering
            är grundläggande för att ta till vara den resurs som den nyanlände
            utgör.
          </note>
          <note>
            Kommunerna har fortfarande en viktig roll i form av praktisk
            hjälp och stöd till nyanlända. Det gäller rollen att ordna bostad,
            att ansvara för sfi och samhällsorientering, att ge introduktionsinsatser
            inom förskola och fritidshem och att i stort underlätta etableringen
            i det svenska samhället.
          </note>
          <note>
            Herr talman! En av regeringens övergripande prioriteringar är
            därför att minska utanförskapet, som många utrikesfödda tyvärr
            hamnat i, genom bland annat satsningar inom arbetsmarknads- och
            utbildningsområdet.
          </note>
          <note>
            Utan våra utlandsfödda skulle stora delar av sjukvården och servicesektorn
            ha stora svårigheter att fungera. Invandringen har fört med sig
            nya kunskaper och erfarenheter och har berikat Sverige.
          </note>
          <note>
            Över 700 000 utlandsfödda går varje dag till ett arbete. Över
            60 000 småföretag ägs av personer med invandrarbakgrund. Utan
            denna öppenhet och detta bidrag till vårt välstånd hade Sverige
            utan tvivel i dag varit ett fattigare land.
          </note>
          <note>
            Behov av särskilda insatser vad gäller utbildning och yrkeserfarenhet
            finns fortfarande kvar. Regeringen anser att det fortfarande finns
            behov av en effektivare etableringstid där olika insatser kombineras
            med varandra.
          </note>
          <note>
            En av de stora utmaningarna i dag vad gäller integration och
            jämställdhet är att fler utrikesfödda kvinnor själva ska kunna
            försörja sig och få makt över sin vardag. Att snabbt lära sig
            svenska språket och få ett arbete ger individen en snabbare etablering
            i samhället. Det för med sig såväl individuella som samhällsekonomiska
            vinster. Därför är det viktigt med ett välfungerande samarbete
            mellan samtliga aktörer på lokal, regional och nationell nivå.
          </note>
          <note>
            Att skyddas mot diskriminering är en mänsklig rättighet. Förbud
            mot diskriminering finns inskrivet i ett stort antal konventioner
            om mänskliga rättigheter. Det är ett samhällsansvar att bekämpa
            diskrimineringen effektivt. Därför måste skyddet mot diskriminering
            och främlingsfientlighet stärkas.
          </note>
          <note>
            Herr talman! Etableringsersättningen är utformad för att öka
            förutsättningarna för jämställdhet mellan kvinnor och män. En
            individuell ersättning som inte påverkas av inkomsterna hos andra
            personer i hushållet skapar starkare drivkrafter för båda makarna
            i en familj att delta i sfi, samhällsorientering och arbetsförberedande
            insatser. Detta skapar förutsättningar för nyanlända kvinnor att
            etablera sig på arbetsmarknaden.
          </note>
          <note>
            Det är välkommet att regeringen avser att fortsätta att bekämpa
            mäns våld mot kvinnor, hedersrelaterat våld och förtryck samt
            våld i samkönade relationer.
          </note>
          <note>
            Herr talman! Regeringen föreslår i budgetpropositionen för 2014
            att de sammanlagda anslagen inom utgiftsområdet Integration och
            jämställdhet ska uppgå till 12,4 miljarder kronor. Det gäller
            integrationsåtgärder, kommunersättningar vid flyktingmottagande,
            etableringsersättningar, åtgärder mot diskriminering och rasism
            samt särskilda jämställdhetsåtgärder. Vi måste ha fokus på hur
            vi ska stimulera integrationsprocessen, underlätta och påskynda
            de nyanländas etablering i arbets- och samhällslivet i Sverige.
          </note>
          <note>
            Maria Stenberg från Socialdemokraterna betonade i sitt anförande
            att regeringen har misslyckats.
          </note>
          <note>
            Herr talman! Om insatser för utrikesfödda med kort utbildning
            är ett misslyckande, om införandet av praktiskt basår för personer
            över 30 år med högst nio års utbildning är ett misslyckande, om
            möjliggörandet av tillgång till praktikplatser är ett misslyckande,
            om bättre validering av utrikesföddas utbildning och arbetslivserfarenhet
            är ett misslyckande, om insatser för utrikesföddas företagande
            är ett misslyckande, om 160 000 fler med invandrarbakgrund eller
            som är utrikesfödda är sysselsatta i dag jämfört med 2006 är ett
            misslyckande, om S-definitionen av misslyckande är vad jag just
            nämnt, så får jag väl erkänna att regeringen har misslyckats.
          </note>
          <note>
            Herr talman! Sverigedemokraterna och Mattias Karlsson har gång
            på gång anklagat regeringen för att ha misslyckats med integrationspolitiken.
            Samtidigt är Sverigedemokraterna emot varje förslag som ska förbättra
            situationen för dem som har svårt att bli integrerade. Sverigedemokraterna
            vill ta bort mer än 25 procent av de anslagen. Man kan fråga sig
            hur trovärdig en sådan politik är. Sverigedemokraternas integrationspolitik,
            herr talman, är över huvud taget inte integrationspolitik.
          </note>
          <note>
            Vi från Folkpartiets sida är mycket stolta över regeringens arbete,
            men vi är samtidigt medvetna om de stora utmaningarna vad gäller
            integration och jämställdhet. Vi kommer inte att vara nöjda förrän
            alla hindren är borta.
          </note>
          <note>
            De fyra oppositionspartierna vill ta bort en del integrationsåtgärder.
            Där vill Sverigedemokraterna och Vänsterpartiet ta bort hela summan
            på 197 miljoner medan Miljöpartiet och Socialdemokraterna vill
            ta bort 100 miljoner. Det är kanske dags att de fyra oppositionspartierna
            kommer överens om miljonerna.
          </note>
          <note type="speaker">
            Anf. 75 MATTIAS KARLSSON (SD) replik:
          </note>
          <note>
            Herr talman! Jag håller med Socialdemokraterna att regeringen
            har misslyckats. Om man som Folkpartiet har gått till val på att
            minska utanförskapet, om man som Folkpartiet har gått till val
            på att minska integrationsproblemen, och utanförskapet och integrationsproblemen
            i stället ökar eller ligger kvar på exakt samma nivå, måste väl
            det betraktas som ett misslyckande. Då har man svikit ett vallöfte.
            Speciellt Folkpartiet har gjort ett stort nummer av dessa frågor.
            Men ni har inte lyckats.
          </note>
          <note>
            Skolresultaten för utlandsfödda elever är fortfarande katastrofalt
            låga. De ser till och med ut att försämras.
          </note>
          <note>
            Regeringen pratar ofta om hur många fler utlandsfödda som har
            fått ett jobb sedan 2006. Men det är bara att lägga ut en dimridå
            om man inte också tar hänsyn till hur många nya utlandsfödda som
            har tillkommit under perioden. Förvärvsfrekvensen har inte förbättrats.
            Ni har totalt misslyckats.
          </note>
          <note>
            När det gäller påståenden om att vi är emot alla integrationsåtgärder
            måste det verkligen nyanseras. Folkpartiet sprider en myt till
            exempel om att Sverigedemokraterna skulle vilja avskaffa sfi.
            Ismail Kamil talar om att vi vill dra ned på mycket av integrationspolitiken.
            Men det handlar om att vi vill ha en mer ansvarsfull invandringspolitik.
            Vi vill anpassa nivåerna till våra grannländer Danmark och Finland.
          </note>
          <note>
            När det kommer färre invandrare blir också den totala kostnaden
            betydligt lägre eftersom det blir färre nyanlända här som behöver
            ta del av integrationsåtgärder i framtiden.
          </note>
          <note>
            I realiteten förstärker vi i detta budgetförslag resurserna framöver
            till sfi per capita, per elev. Jag vill bara göra detta klargörande.
          </note>
          <note type="speaker">
            Anf. 76 ISMAIL KAMIL (FP) replik:
          </note>
          <note>
            Herr talman! Vi har av olika skäl haft ett misslyckande under
            årtionden när det gäller integrationspolitiken. Sedan alliansregeringen
            tog över 2006 och efter 2010 med etableringsreformen har det handlat
            om att man ska minska bidragsberoendet och ha fokus på arbete.
            Det har vi gjort.
          </note>
          <note>
            Tidigare tog det mer än två år innan man kom i kontakt med Arbetsförmedlingen.
            I dag kommer varannan i kontakt med Arbetsförmedlingen inom sex
            månader. Fortfarande är det mycket kvar, men det har skett stora
            förbättringar.
          </note>
          <note>
            Tidigare tog det mer än tio år i genomsnitt för en kvinna att
            få sitt första arbete i Sverige. Det tog sex sju år för en man
            att få sitt första arbete. I genomsnitt tog det sju åtta år. I
            dag har det gått ned till fem sex år.
          </note>
          <note>
            Vi har satsningar på dem som läser svenska. Tidigare blandade
            man högutbildade med lågutbildade inom sfi, och det kunde ta två
            år. I dag går det mycket fortare.
          </note>
          <note>
            När vi har sett att vi inte har nått effekt med en del av de
            reformer som vi har genomfört har vi ändrat på dem. Sfi-bonus
            är en sådan.
          </note>
          <note>
            Regeringens förslag har hela tiden handlat om att man ska göra
            det lättare för dem som kommer till vårt land. Vi ska ta vara
            på deras resurser eftersom de har kompetens.
          </note>
          <note>
            Jag har inte en enda gång under de tre år som jag har suttit
            i arbetsmarknadsutskottet och i riksdagen sett att Sverigedemokraterna
            har kommit med ett enda förslag där man vill göra det bättre för
            dem som finns i vårt land.
          </note>
          <note type="speaker">
            Anf. 77 MATTIAS KARLSSON (SD) replik:
          </note>
          <note>
            Herr talman! Att tala om att regeringen har valt att nu skrota
            sfi-bonusen, som var en satsning som var ett fiasko, kan jag inte
            se som en del i en framåtsyftande integrationspolitik.
          </note>
          <note>
            Som du säger, Ismail Kamil, har integrationspolitiken varit ett
            misslyckande under årtionden. Det har inte spelat någon roll om
            det har varit en rödgrön regering eller en borgerlig regering.
            Varje gång har man presenterat nya inslag av social ingenjörskonst,
            och man ska lappa och laga. Men man vägrar konsekvent att titta
            på orsakerna till att vi har stora integrationsproblem, nämligen
            att vi har en betydligt större invandring än vad vi som samhälle
            klarar av att hantera.
          </note>
          <note>
            Det stämmer, som Hanif Bali sade, att vi inte har en invandring
            för att den ska vara ekonomiskt lönsam. Det har i och för sig
            under lång tid varit mycket svårt att få er att erkänna att invandringen
            är en stor kostnad för samhället. Ni har hittat på en massa olika
            förklaringar, den ena mer krystad än den andra, och låtsats att
            så inte är fallet. Det är ändå befriande att det nu börjar komma
            sådana typer av erkännanden.
          </note>
          <note>
            Men vi har invandring till viss del, men inte bara, av humanitära
            skäl. Det är åtminstone en betydande minoritet som kommer hit
            av humanitära skäl av olika slag. Men det är också ett feltänk.
            Om vi ska ha en invandringspolitik för att hjälpa människor i
            nöd undan krigs- och krissituationer på olika sätt är det mycket
            mer effektivt att hjälpa dem på plats. Då kan vi hjälpa många
            fler människor till en mindre kostnad. Vi kan undvika de integrationsproblem
            som vi står här och diskuterar i dag, och vi kan dessutom få pengar
            över till välbehövliga satsningar inom landet.
          </note>
          <note>
            Jag tror att den bästa integrationspolitiken är att föra en sund
            skolpolitik, en sund företagarpolitik och en sund sysselsättningspolitik
            i största allmänhet. Jag tror inte att vi i varje enskilt läge
            behöver ha särlösningar på basis av etnisk bakgrund, vilket tyvärr
            både regeringen och Socialdemokraterna ofta hemfaller till. Det
            är inte ett handikapp att ha en utländsk bakgrund.
          </note>
          <note type="speaker">
            Anf. 78 ISMAIL KAMIL (FP) replik:
          </note>
          <note>
            Herr talman! Jag tror att det är dags för Sverigedemokraterna
            att gå från ord till handling. Ni vill ta bort integrationsåtgärder
            – minus 197 miljoner. Ni vill ta bort kommunersättningar – minus
            662 miljoner. Ni vill ta bort ersättningen till etableringslotsar
            – minus 1 961 000 000 kronor. När det gäller finansiering och
            annat i EU-budgeten vill ni inte ta bort någonting. Men ni vill
            ta bort 97 miljoner från Diskrimineringsombudsmannen. Ni vill
            ta bort åtgärder mot diskriminering och rasism – minus 42 miljoner.
            Ni vill ta bort särskilda jämställdhetsåtgärder – minus 130 miljoner.
            Så fortsätter det.
          </note>
          <note>
            Det räcker inte med ord, Sverigedemokraterna. Ni måste komma
            med förslag. Vi har folk som har kommit till vårt land. Vi ska
            ta hand om dem. Alla är inte parasiter. En del av dem har hamnat
            i utanförskap.
          </note>
          <note>
            Återigen: Jag har inte en enda gång sett ett enda förslag från
            Sverigedemokraterna om att man ska göra det lättare för dem som
            har hamnat i utanförskap och att man ska ha en bättre integrationspolitik
            och om att man ska göra det lättare för kvinnor som har hamnat
            i svåra omständigheter. Det gäller att gå från ord till handling.
            Sverige har blivit rikare genom att vi har öppnat våra gränser
            och tagit hand om dem som har kommit hit och som behöver vår hjälp.
            Då behöver vi också vidta åtgärder för att hjälpa dem att lämna
            utanförskapet och bli en del av det svenska samhället så att vi
            alla tillsammans kan utveckla det.
          </note>
          <note type="speaker">
            Anf. 79 ANNIKA QARLSSON (C):
          </note>
          <note>
            Herr talman! Vad debatterar vi här i dag? Det kan man fundera
            på. Det är såklart ett budgetbetänkande. Men vi debatterar också
            vilket Sverige vi vill ha. Med invandring kommer Sverige att växa
            och kunna ha en ekonomi för den välfärd som vi alla vill ha.
          </note>
          <note>
            Det finns partier som säger att ökad invandring leder till ökad
            arbetslöshet och högre sociala utgifter. Därför ska svenskarna
            först få jobben.
          </note>
          <note>
            Sverigedemokraterna lever på denna myt och detta påstående. Det
            är oroväckande att även Socialdemokraterna ansluter sig till det.
          </note>
          <note>
            Så är inte verkligheten. Forskningsrapport efter forskningsrapport
            visar att kommuner och regioner som har en hög grad av invandring
            och lyckas med sin integration har högre tillväxt än de som inte
            attraherar invandrare.
          </note>
          <note>
            Sett till fakta och befolkningsutvecklingen borde diskussionen
            handla om hur ett samhälle med en befolkning som blir allt äldre
            ska kunna fortsätta utvecklas, växa och klara välfärden.
          </note>
          <note>
            Den utmaning som Centerpartiet identifierar är, enkelt uttryckt,
            att bättre lyckas ta vara på invandringen genom att alla i arbetsför
            ålder som kommer hit också arbetar.
          </note>
          <note>
            Paradoxalt nog har de kommuner som har störst problem på papperet
            också de bästa förutsättningarna i verkligheten för att lyckas.
            De små svenska landsbygdskommunerna har i de allra flesta fall
            starka lokala nätverk som inkluderar näringsliv och ideella organisationer.
            Det är faktorer som vi alla vet är viktiga för att nyanlända ska
            komma in på arbetsmarknaden.
          </note>
          <note>
            Vi har en utmaning i hur vi ska locka människor hit. Det är en
            motsats till go home.
          </note>
          <note>
            En annan utmaning är nationellt strukturella åtgärder för att
            underlätta en snabb och lyckosam integration.
          </note>
          <note>
            En avgörande faktor är att hela samhället bidrar till att välkomna
            och öppna sina mötesplatser för dem som kommer hit. Utan personliga
            möten blir det ingen integration.
          </note>
          <note>
            Det handlar inte om att vara generös och snäll. Det handlar inte
            heller om omvänd rasism och att ursäkta brister och fel med kulturell
            eller etnisk bakgrund. Det handlar om motsatsen. Det handlar om
            dina och mina moraliska val som var och en av oss som individer
            står för.
          </note>
          <note>
            Man kan önska livet ur ensamkommande barn, eller hälsa dem välkomna.
            Varje ensamkommande barn och varje människa som flytt undan krig,
            förföljelse eller fattigdom är individer med drömmar och potential.
            De blir här en del av oss som kommit från världens alla hörn för
            att bidra, kanske för att bygga svenska bilar, kanske för att
            skriva svenska böcker eller kanske för att rädda svenska liv.
          </note>
          <note>
            Ytterst handlar det om värdighet. Det Sverige jag lever och vill
            leva i är ett öppet land som med optimism och nyfikenhet möter
            världen, med kärlek till andra människor och deras historia. Det
            är mitt land, och det tänker jag slåss för att det ska fortsätta
            vara.
          </note>
          <note>
            Fru talman! Integrationspolitikens mål är lika rättigheter, skyldigheter
            och möjligheter för alla oavsett etnisk och kulturell bakgrund.
            Målet ska främst uppnås genom generella insatser, men de generella
            insatserna ska kompletteras med riktade åtgärder för att stödja
            och underlätta nyanländas etablering under de första åren i Sverige.
          </note>
          <note>
            Alliansregeringen har skruvat om etableringen så att fokus är
            på arbete och egenmakt i stället för som tidigare att bli omhändertagen.
            Vi har gjort ett första omtag, men mer behövs. Regeringen har
            sänkt trösklarna in till arbetsmarknaden och infört nystartsjobb
            och instegsjobb. Dessa åtgärder har gjort störst nytta för dem
            som behöver det allra mest och som har svårast att ta sig ut på
            arbetsmarknaden.
          </note>
          <note>
            Enligt statistik från SCB var 758 000 utrikes födda mellan 15
            och 74 år sysselsatta andra kvartalet 2013. Det är en ökning med
            34 500 personer från samma tid förra året. Men det är högre arbetslöshet
            bland utrikes födda än bland dem som är födda i Sverige, och där
            har vi en utmaning. Vi kan se att det rör sig i rätt riktning,
            men det rör sig för sakta. Därför är uppdraget i BP14 till berörda
            myndigheter att effektivisera och förbättra etableringsarbetet.
            Det handlar om mer målgruppsanpassade insatser, ökade ersättningar
            till kommunerna som tar emot och effektivare bosättningsverksamhet.
          </note>
          <note>
            Den överenskommelse regeringen har med kommuner och landsting
            och idéburna organisationer inom integrationsområdet är mycket
            välkommen. Syftet är att stärka samarbetet mellan staten, kommunerna,
            landstingen, regionerna och det civila samhället i arbetet med
            nyanländas etablering. Det ingår också att utveckla former och
            metoder för att idéburna organisationer bättre ska kunna medverka
            i detta arbete. Vi har redan ett fyrtiotal som har anslutit i
            arbetet. Målet är att finna mer effektiva vägar för att människor
            ska komma in i vardagen i Sverige.
          </note>
          <note>
            Sveriges integrationsutmaningar bottnar i systemfel som finns
            i dag, med exkludering på arbetsmarknaden. Vi måste bli bättre
            på att ta vara på den kompetens och företagsamhet som finns hos
            de människor som kommer till oss. Att snabbt kunna få tillgång
            till språk, utbildning eller arbete är en grundförutsättning.
            Men ansvaret ligger också på arbetsgivare och på arbetsmarknadens
            parter att inte placera dem som har sämre språkkunskaper eller
            annan etnisk bakgrund, och som inte etablerat sig fullt ut i Sverige,
            i underläge. Det är inte gränserna som ska stängas utan arbetsmarknaden
            som ska öppnas.
          </note>
          <note>
            Fru talman! Vi ska ha ett samhälle som är tillgängligt för alla.
            Centerpartiet vill att bristande tillgänglighet för personer med
            funktionsnedsättning ska betraktas som en diskrimineringsgrund
            och omfattas av diskrimineringslagstiftningen. Kultur och fritidsintressen
            ska också vara tillgängliga för alla. Detsamma gäller självklart
            skolan.
          </note>
          <note>
            I regeringsformen, som är en av de fyra grundlagarna, står att
            det allmänna ska verka för att demokratins idéer blir vägledande
            inom samhällets alla områden, samt värna den enskildes privatliv
            och familjeliv. Det allmänna ska också verka för att alla människor
            ska kunna uppnå delaktighet och jämlikhet, samt motverka diskriminering.
          </note>
          <note>
            I kommunallagen slås fast att kommuner och landsting ska behandla
            sina medlemmar lika om det inte finns sakliga skäl för något annat.
            Lagen ställer även krav på att förtroendevalda med funktionsnedsättning
            ska kunna delta i handläggningen av ärenden på samma villkor som
            andra förtroendevalda.
          </note>
          <note>
            Jag tar en lag till: I plan- och bygglagen ställs övergripande
            krav på bebyggelsemiljön. Lagen säger att miljön inom områden
            med sammanhållen bebyggelse ska utformas så att personer med nedsatt
            rörelse- eller orienteringsförmåga kan använda området.
          </note>
          <note>
            Trots att det jag just läste upp från tre olika lagar inte är
            några nyheter – och trots att det är fundamenta – kan vi konstatera
            att personer med funktionsnedsättning utestängs i samhället. Därför
            saknas det fortfarande – och därför krävs det – ett skydd mot
            diskriminering i form av bristande tillgänglighet för alla de
            områden som diskrimineringslagen täcker. Därför är det bra att
            regeringen har aviserat att den kommer att komma med ett lagförslag
            när det gäller bristande tillgänglighet. De lagar, förordningar
            och andra regelverk med krav på tillgänglighet som finns räcker
            bevisligen inte. Centerpartiet har varit drivande i det arbetet.
          </note>
          <note>
            Fru talman! Efter gårdagens avslöjande i Expressen där nätskribenter
            fick sin anonymitet röjd framstår det arbete med att förstärka
            arbetet mot främlingsfientlighet som regeringen startat som än
            mer viktigt. Det är en treårig satsning på kunskapshöjande insatser
            för barn och ungdomar. Å andra sidan kan man efter gårdagens avslöjande
            konstatera att tre år känns för kort och för lite. Det musikläraren
            i Krokom, ledamot i SD:s partistyrelse, ger uttryck för är en
            inhuman och oerhört grym syn på sina medmänniskor. En regeringsinsats
            står faktiskt inte emot det, hur mycket vi än skulle vilja och
            hur värdefull den än är. Det som krävs i de här fallen är civilkurage
            av många människor som visar att vi står upp för motsatta värderingar
            som bygger på medmänsklighet.
          </note>
          <note>
            I debatten har vi två rundor. Den ena berör i huvudsak integration
            och den andra i huvudsak jämställdhet. Eftersom jag är ensam talare
            för Centerpartiet kommer jag också att gå in på jämställdhetsområdet.
          </note>
          <note>
            När alliansregeringen tillträdde 2006 tiodubblades anslaget till
            jämställdhetsområdet. Det handlar om stora strukturella satsningar
            på ökad kunskap, systematik och att arbeta fram arbetsmetoder
            för att stärka kvinnor, stödja utsatta och fortare få stopp på
            hot, våld och förföljelse. Vi har låtit kommuner och landsting
            vara spjutspetsar på olika områden för att finna nya arbetsformer
            och i den vardagliga verksamhet som bedrivs få upp ögonen för
            att kvinnor och män ska få samma bemötande, synliggöras och behandlas
            likvärdigt.
          </note>
          <note>
            Med ökad kunskap och med synliggörande kan det ibland se ut som
            att det blir värre både när det gäller anmälningar och uttryck
            för upplevd utsatthet. Det är dock en naturlig följd av synliggörandet
            och den ökade kunskapen, och det är därför viktigt att vi fortsätter
            arbetet med att stärka bemötandet, lagstiftningen och medvetenheten
            i frågorna.
          </note>
          <note>
            En av många viktiga aktörer på området är Nationellt centrum
            för kvinnofrid vid Uppsala universitet. Där arbetar man med metodutveckling,
            information, utbildning, kunskapssammanställning och forskning.
            Man arbetar på regeringens uppdrag med att höja kunskapen på nationell
            nivå om mäns våld mot kvinnor och med att utveckla metoder för
            omhändertagande av våldsutsatta kvinnor. Sedan 2008 ingår också
            uppdraget att även omfatta våld i samkönade relationer samt hedersrelaterat
            våld och förtryck.
          </note>
          <note>
            Dit kommer åklagare, poliser och domare från rättsväsendet, men
            också personal från sjukvård och socialtjänst, som behöver spetskompetens
            på området. Kunskapsbanken med samlad kunskap, forskning och erfarenhet
            finns tillgänglig på nätet för alla som möter frågorna i sitt
            jobb.
          </note>
          <note>
            När det gäller jämställdhet finns det många olika sätt att diskutera
            det – en korv kan man skära på många olika sätt, och så även jämställdhetsfrågan.
          </note>
          <note>
            Vi har en utredning om män och jämställdhet som ska redovisa
            sitt uppdrag nästa år. De ska beskriva och analysera mäns livssituation
            i Sverige i dag. Det finns ett antal stora varningssignaler som
            oroar. Pojkar har lägre betyg, vilket långsiktigt påverkar livschanserna.
            Män är överrepresenterade i statistik när det gäller missbruk,
            brottslighet och självmord. Vi kan också se att män ofta har mindre
            kontakt med sina barn och ett sämre socialt nätverk. Det är viktigt
            att vi lär oss mer om detta och förstår mer, så att vi kan möta
            det. Män är överrepresenterade i samhällets topp, men de är också
            överrepresenterade bland de mest utsatta.
          </note>
          <note>
            Fru talman! Även om man ofta lyfter fram problemen finns det
            samtidigt en utveckling som tickar på åt rätt håll. European Institute
            for Gender Equality jämför Europas länder i jämställdhetsfrågor.
            I jämförelsen kan vi se att Sverige har det bästa resultatet 2013.
            Det är mycket glädjande, men det är inte nog. Siffran 100 innebär
            att ett land anses jämställt, och Sverige ligger på 74,3. Det
            låter alltså som att vi har en bit kvar. Vi kan dock jämföra med
            övriga EU, som ligger på 54, och konstatera att vi har gjort en
            del av resan.
          </note>
          <note>
            Det finns mycket kvar att göra när det gäller löneskillnader,
            karriärmöjligheter, sjukskrivningar, uttag av föräldrapenning
            och underrepresentation i ledande befattningar – alla tillsammans
            och var för sig ett uttryck för att kvinnors och mäns verklighet
            i arbetslivet skiljer sig åt. Därför tillsatte vi Delegationen
            för jämställdhet i arbetslivet 2011 som ska redovisa sitt uppdrag
            i oktober 2014. Uppdraget är att stimulera debatt men också att
            lämna förslag på insatser som kan främja jämställdhet i arbetslivet
            och minska lönegapet mellan kvinnor och män.
          </note>
          <note>
            Att vilja mycket är politikens livsluft på många sätt. För att
            säkerställa att positionerna flyttas framåt och att våra beslut
            blir verklighet krävs ett uppföljningssystem, vilket regeringen
            nu satsar på. Det ska bidra till en kontinuitet och struktur för
            jämställdhetspolitiken. Det kommer i sin tur att ge bättre förutsättningar
            för att ta till vara resultat och erfarenhet utifrån den förda
            politiken, och det främjar kvalitet och långsiktighet.
          </note>
          <note>
            Fru talman! Jag började med att ställa den retoriska frågan:
            Vilket Sverige vill vi ha? Ytterst handlar det om värdighet –
            antingen det handlar om invandrare, minoriteter, funktionsnedsatta,
            kvinnor eller män.
          </note>
          <note>
            Det Sverige som jag lever och vill leva i är ett öppet land,
            där vi med optimism och nyfikenhet möter varandra, med kärlek
            till andra människor och till deras historia. Det är mitt land,
            och det tänker jag slåss för att det ska fortsätta att vara.
          </note>
          <note>
            Jag yrkar bifall till förslaget i betänkande AU1.
          </note>
          <note type="speaker">
            Anf. 80 PENILLA GUNTHER (KD):
          </note>
          <note>
            Fru talman! I dag har jag en klänning på mig som jag mest använder
            vid festliga tillfällen. Därför tänkte jag att den passar bra
            i dag – vi får ju debattera både jämställdhet och integration
            på samma gång. Vilken kombodebatt vi har i dag!
          </note>
          <note>
            Klänningen symboliserar två olika saker. Det ena är att den symboliserar
            en fest för de nya svenskar som får en fristad i vårt land. De
            får vara här, och vi får ta del av deras kunskaper och olika kulturer.
            Men klänningen är svart, och det symboliserar en sorg över att
            jämställdheten går så pass långsamt i många avseenden som den
            faktiskt gör.
          </note>
          <note>
            Fru talman! Det är självklart att vi tycker att kvinnor och män
            ska ha likvärdiga villkor, både formellt och informellt, för att
            kunna utveckla sin fulla potential. Jämställdhet innebär att man,
            oavsett kvinna eller man, ska ha makt över sitt liv och ha makt
            att forma sitt liv utifrån vad man själv vill. Empowerment är
            ordet.
          </note>
          <note>
            Men det är lättare sagt än gjort. Det är inte alla som verkligen
            upplever att man har den makten över sitt eget liv, att känna
            att jag verkligen kan välja vad jag vill göra, hur jag vill jobba
            och hur det ska gå med hemarbetet eller vad det nu kan handla
            om.
          </note>
          <note>
            Men i politiken handlar det om att ett jämställdhetsperspektiv
            ska genomsyra alla politikområden för att klarlägga möjliga konsekvenser
            för kvinnor och män. Förutsättningarna för det och för bra politiska
            beslut är naturligtvis att vi har en jämn representation av kvinnor
            och män i de beslutande församlingarna.
          </note>
          <note>
            Vi har ett supervalår framför oss. Kristdemokraterna tog redan
            1987 beslut om att minst 40 procent kvinnor respektive män ska
            finnas i partiets alla beslutande organ och att det ska vara en
            jämn könsfördelning på alla valsedlar. Vi var också först med
            att ha en kvinna på partisekreterarposten.
          </note>
          <note>
            Att vara med och påverka samhällets utveckling kräver förstås
            kunskap och intresse men även en medvetenhet om vilka härskartekniker
            som en del personer använder för att vidmakthålla sina egna positioner
            eller ståndpunkter.
          </note>
          <note>
            Att osynliggöra, förlöjliga, undanhålla information, bestraffa
            eller påföra någon annan en känsla av skuld och skam, är inte
            bra vare sig för ett demokratiskt sammanträdesklimat eller i det
            stora samhällsklimatet. Där har politiska ledare ett stort ansvar
            på alla nivåer för att fostra nya ledare i praktisk jämställdhet,
            särskilt inför den valrörelse vi alla har framför oss, och för
            att skola in kvinnor och män i politiska uppdrag.
          </note>
          <note>
            Fru talman! Kvinnor och män ska vara jämställda och ha samma
            möjligheter i familjen liksom i samhället i övrigt. Jag anser
            att jämställdheten ska börja naturligt i hemmet, där barnen lär
            sig av sina föräldrars könsroller på ett bra sätt. Då är det naturligtvis
            viktigt att dessa roller förändras över tid, så att män och kvinnor
            delar ansvar och praktiskt arbete i hem, familj och samhälle.
          </note>
          <note>
            Vi vill underlätta för föräldrar att göra medvetna val och menar
            att valfrihet är en förutsättning för jämställdhet. Familjer är
            olika och har olika behov. Det offentligas stöd till barnfamiljer
            ska utformas så att det blir ekonomiskt möjligt för såväl kvinnor
            som män att prioritera sin tid med barnen.
          </note>
          <note>
            Där kommer vi in på det totala familjeläge som finns i dag. Några
            andra talare har också varit inne på det området. Det handlar
            inte bara om att ha ett utbud av olika former av barnomsorg så
            att det passar familjerna, utan också om äldreomsorg. Det är en
            väsentlig del av jämställdhetsutvecklingen över tid.
          </note>
          <note>
            När man kommer upp i min ålder har man förmodligen både gamla
            föräldrar och barn, kanske inte små barn men äldre tonåringar,
            och till och med barnbarn. Det handlar om att kombinera en hel
            familjesituation så att man orkar med på olika sätt.
          </note>
          <note>
            En viktig faktor som vi politiker kan påverka är naturligtvis
            hur arbetstiden är förlagd och vilken omfattning den har. Men
            det handlar inte minst om vilka attityder som vi möter i arbetslivet,
            oavsett om vi vill ta hand om vår gamla pappa eller mamma eller
            om vi vill ta hand om barnbarn eller barn.
          </note>
          <note>
            Ett gott exempel på detta är Bengt i min hemkommun. Han har tagit
            sig an både sin gamla dementa mamma och sin bror som har funktionshinder.
            Bengt är ett levande exempel på en person som aktivt arbetar med
            att hans nära och kära ska få den bästa omvårdnad och omsorg som
            går att finna. Han har stått som ett gott exempel på en äldrevårdskonferens
            här i Stockholm för ett tag sedan, där mamman fick följa med.
            Han kunde visa på teknisk utveckling som han hade gjort i hemmet
            för att underlätta för sig själv, sin bror och sin mamma, så att
            omvårdnaden skulle bli så god som möjligt. Bengt har satsat sin
            så kallade karriär på att ta hand om dem som han har närmast.
          </note>
          <note>
            Ett annat exempel från min hemkommun är Stefan, som har tagit
            tjänstledigt från sitt verkstadsjobb för att kunna vara familjehemspappa.
            Vad sade de på hans jobb? Hur förstod de att det var en viktig
            insats, inte bara för den lille pojke som han tog hand om i familjen
            utan också för samhället? Vad fick han för goda reaktioner från
            sina arbetskamrater och chefer? Vad var deras attityd? Tyvärr
            måste jag säga att detta får tjäna som ett dåligt exempel på attityder
            och bemötande. Däremot fick han goda reaktioner från många i omgivningen
            i övrigt.
          </note>
          <note>
            Attityderna i vår omgivning spelar väldigt stor roll över huvud
            taget när vi väljer att göra olika saker. När vi hamnar i en situation
            där vi känner att vi inte kan göra saker beror det ofta på hur
            människor runt omkring upplever sin situation, den så kallade
            styrelsen, som man vänder sig till. Det kanske är de som är närmast
            och som man i en svår situation brukar höra av sig till och fråga:
            Vad ska jag göra nu? Man får då svar som man måste förhålla sig
            till på något sätt, för man är så van att göra det. Men det kanske
            inte alls är det bästa för individen själv.
          </note>
          <note>
            Attityder och bemötande som är bra för människors olika val i
            arbetslivet tror jag är otroligt viktigt.
          </note>
          <note>
            För några veckor sedan var jag inbjuden på ett evenemang, kallat
            Battle of the Numbers. Våra tio största svenska företag hade valt
            ut tio kvinnor var, att i ett ettårigt projekt utbildas och utvecklas
            för att ta på sig högre uppdrag i företagen.
          </note>
          <note>
            När projektet lanserades förra året var det en stor bild och
            ett reportage i Dagens Industri. När nu resultaten redovisades
            och alla kvinnor var med för att berätta om sina erfarenheter,
            tillsammans med de högsta cheferna, var det ingen bild på dem
            och mycket lite text i den artikel som fanns i samma tidning dagen
            efter evenemanget.
          </note>
          <note>
            I stället hade man till åtminstone min stora förvåning valt att
            sätta in en bild på Stefan Löfven – vilket kanske gläder vissa
            här i salen – som var där och blev intervjuad om jämställdhet
            i några få minuter. Inte ens vår jämställdhetsminister, som höll
            ett mycket bra anförande, blev recenserad på ett bra sätt.
          </note>
          <note>
            Detta visar att en affärstidning inte ens år 2013 kan balansera
            jämställdhet i näringslivet och arbetslivet genom att synliggöra
            kvinnor på ett relevant sätt. Vi vet redan sedan tidigare att
            det är mest män i både politik och näringsliv som syns mest på
            bild i medierna, oavsett vilka insatser och positioner i sammanhanget
            som bilderna ska visa.
          </note>
          <note>
            Därför är ett fortsatt arbete för jämställdhet ett otroligt viktigt
            arbete för vårt land och för vår uppväxande generation. Det reformarbete
            som inleddes under den förra mandatperioden för att påskynda utvecklingen
            inom områden som är strategiskt viktiga för jämställdhetspolitiken
            kommer att fortsätta. Arbetet med att bekämpa mäns våld mot kvinnor,
            inklusive hedersrelaterat våld och förtryck samt våld i samkönade
            relationer, kommer fortsatt att ha hög prioritet. För 2014 aviseras
            ca 253 miljoner kronor för åtgärder inom jämställdhetsområdet,
            vilket borde vara rekord för de flesta länder i vår omvärld.
          </note>
          <note>
            Vi kan vara stolta över det men säga som våra vänner i Socialdemokraterna
            brukar göra: stolta men inte nöjda.
          </note>
          <note type="speaker">
            Anf. 81 ANN-CHRISTIN AHLBERG (S):
          </note>
          <note>
            Fru talman! Sverige är ett bra land, men något håller på att
            gå sönder. Arbetslösheten är väldigt hög, och allt fler kvinnor
            och män hamnar i långtidsarbetslöshet. Och ungdomsarbetslösheten
            är skyhög, så hög att vi i Sverige får krispengar från EU för
            att Reinfeldts regering har misslyckats med att få våra ungdomar
            i jobb. Klassklyftorna ökar, och regeringen för en politik som
            gynnar män mer än kvinnor.
          </note>
          <note>
            Efter mer än sju år vid makten har de borgliga partierna gjort
            så att de rikaste har blivit rikare och att de som redan hade
            det tufft har fått det tuffare och har blivit allt fattigare.
          </note>
          <note>
            Fru talman! I det här betänkandet behandlas också jämställdhet.
            Där har vi socialdemokrater ett särskilt yttrande som vi självfallet
            står bakom.
          </note>
          <note>
            Det är dags att göra ett bokslut utifrån den borgliga regeringens
            politiska beslut, som påverkar kvinnors och mäns olika villkor.
            En sak som är säker är att regeringen inte har tagit fram några
            konkreta beslut som har drivit jämställdhetsarbetet framåt utan
            snarare gjort att det står still.
          </note>
          <note>
            Det första regeringen gjorde när de tog över makten var att försämra
            våra trygghetssystem. Regeringen försämrade våra försäkringsskydd
            när vi blir arbetslösa eller när vi blir sjuka. Detta beslut togs
            före krisen, och det var självklart av ideologiska skäl.
          </note>
          <note>
            Regelverken i arbetslöshetsförsäkringen förändrades så att kvinnor
            drabbades mer än män på grund av hur arbetslivets villkor ser
            ut för just kvinnor.
          </note>
          <note>
            Sjukförsäkringen försämrades så att svårt sjuka människor blev
            utförsäkrade och tvingades gå ut och arbeta heltid, medan fullt
            friska kvinnor och män inte fick arbeta alls eller arbeta på deltid.
            Vi vet att kvinnor var och är sjuka mer än män, så även detta
            politiska beslut drabbar kvinnor mer än män.
          </note>
          <note>
            Den som blev sjuk kunde inte fokusera på att bli frisk utan fick
            fullt upp med att klara sig ekonomiskt, leva på bidrag, tvingas
            att ta lån eller – som stadsminister Reinfeldt uttryckte det i
            en intervju – be sina föräldrar, sin partner eller sina vänner
            om hjälp om man skulle drabbas.
          </note>
          <note>
            Men alla har inte föräldrar, partner eller vänner som kan hjälpa
            till rent ekonomiskt när man drabbas av sjukdom eller arbetslöshet.
            Man riskerar att tvingas ta till sms-lån, hamna hos kronofogden
            eller söka försörjningsstöd. Jag vill återigen påminna om att
            detta politiska beslut genomfördes före krisen.
          </note>
          <note>
            Fru talman! Flera politiska beslut har den borgliga regeringen
            tagit som gör att jämställdhetsarbetet trampar vatten, såsom vårdnadsbidraget,
            som är en kvinnofälla speciellt för våra nya svenska kvinnor.
          </note>
          <note>
            En annan så kallad jämställdhetssatsning var att männen skulle
            få mer betalt när de tog ut föräldraledighet, den så kallade jämställdhetsbonusen.
            Den var och är så krånglig att ingen riktigt fattar den.
          </note>
          <note>
            Den här regeringen har också gjort om hela skattesystemet. Vi
            har fått en skattepolitik som gynnar män mer än kvinnor och som
            ökar de redan stora ekonomiska skillnaderna mellan kvinnor och
            män. Vi vet ju alla här i riksdagen att kvinnor tjänar mindre
            än män.
          </note>
          <note>
            Trots det har det beslutats om flera jobbskatteavdrag, så stora
            som ungefär 95 miljarder. Detta hade vi kunnat göra mycket för
            i välfärden som vi alla kunde ha nytta av. Vi vet också att kvinnor
            är mer beroende av en bra gemensam välfärd för att kunna försörja
            sig och för att kunna ha ett eget liv och ha större valmöjligheter.
          </note>
          <note>
            Vi har här i Sveriges riksdag många gånger fått höra att sjuksköterskan,
            läraren eller undersköterskan vinner mest på jobbskatteavdragen.
            Men det stämmer ju inte, utan det är de som har högre inkomster
            som får allra mest. Män som har de högsta lönerna och som är hemma
            minst med barnen när de är sjuka eller som inte tar föräldraledigt
            när barnen är små är de som tjänar mest på detta.
          </note>
          <note>
            Som om det inte vore nog straffar regeringen både kvinnor och
            män när de är föräldralediga, sjuka eller arbetslösa dubbelt upp
            med försämrade försäkringar, och sedan får de dessutom betala
            mer i skatt.
          </note>
          <note>
            Med facit i hand vet vi att kvinnor tar ut mer föräldraledighet
            och är mer sjuka. Det är ännu ett bevis på att borgarnas ekonomiska
            politik slår hårdare mot kvinnor. Fakta talar för sig. Den borgliga
            regeringen driver en politik som gynnar män och diskriminerar
            kvinnor.
          </note>
          <note>
            Fru talman! Reinfeldts regering har också gjort förändringar
            inom arbetslivet så att man kan stapla visstidsanställningar på
            varandra, vilket drabbar kvinnor mer än män. Det drabbar inte
            bara unga kvinnor utan också en del äldre. Inom vissa avtalsområden
            är genomsnittsåldern ca 35 år. Det är en väldigt hög ålder för
            att ha en otrygg anställning med de negativa konsekvenser som
            det innebär.
          </note>
          <note>
            Jämställdhetsministern brukar lyfta upp att kvinnor förlorar
            3,6 miljoner i lön under sitt arbetsliv. Lägg därtill vad det
            blir i förlust när kvinnor blir pensionärer eller på grund av
            det livsval man kanske har tvingats att göra utifrån den faktiska
            inkomst som man har.
          </note>
          <note>
            Vad gör regeringen? Jo, ändrar kraven på lönekartläggningar så
            att fler företag slipper och att det behöver göras bara var tredje
            år. Det är konstigt. Det är ju ett verktyg som fackliga organisationer
            vittnar om har gett mycket goda resultat.
          </note>
          <note>
            Här i riksdagen har vi gjort ett tillkännagivande om att förändra
            till det bättre, men än har vi inte fått några förslag till riksdagen,
            för det ska utredas. Fort gick det att förändra till det sämre,
            och långsamt går det om det ska förbättras när det gäller jämställdhetsfrågorna.
          </note>
          <note>
            Det är tydligt att Reinfeldts regering inte vill förändra så
            att kvinnors inkomster ska komma i kapp männens. Det blir väldigt
            tydligt när stadsråden Anders Borg och Annie Lööf uttalar sig
            om lönerna.
          </note>
          <note>
            Anders Borg säger att löneläget är för högt inom kommuner och
            landsting. Där vet vi att det är många kvinnor som jobbar och
            att lönerna redan är låga. Annie Lööf säger att ingångslönerna
            måste sänkas. Vem är det som har de lägsta lönerna och ingångslönerna?
            Jo, det är de som jobbar inom de typiska kvinnobranscherna.
          </note>
          <note>
            Tydligare än så kan man inte säga som minister om man vill se
            till att kvinnorna ska ha ännu sämre löner, eller i alla fall
            inte vill minska skillnaderna.
          </note>
          <note>
            Fru talman! Många kvinnor går i pension nu i dagarna, och den
            ekonomiska skillnaden blir stor. Varannan kvinna som går i pension
            kommer inte att få mer i pension än motsvarande garantipension,
            trots att hon har ett långt arbetsliv bakåt i tiden. Det blir
            ekonomiskt tufft. Dessutom ska de på denna låga pension betala
            mer i skatt därför att de har blivit just pensionärer än om de
            hade lön motsvarande pensionen när de jobbade.
          </note>
          <note>
            Kvinnors arbetsvillkor har historiskt sett omfattat deltider
            och låga löner därför att det inte fanns någon rätt till barnomsorg
            och möjligheter att satsa på karriär med mera och därför att kvinnors
            arbetsinsats inte har värderats lika högt som männens.
          </note>
          <note>
            I dag vet vi att vi kan förändra med politiska beslut; kunskap
            finns om det. Trots det har kvinnor fortfarande otryggare anställningar,
            ofrivilliga deltider, delade turer och en arbetsmiljö som gör
            att man inte alltid orkar arbeta heltid, eller fortfarande är
            det så att kvinnorna förväntas ta mer ansvar för hem och familj.
          </note>
          <note>
            Vi vet att kvinnor är mer sjuka än män, och det finns säkert
            fler orsaker till det. Där behöver vi mer forskning och kunskap.
            Vi hade en samlad arbetslivsforskning där man bland annat forskade
            på kvinnors hälsa kopplat till arbetslivet. Men den tog den borgliga
            regeringen bort så fort den tillträdde. Varför? Självklart av
            ideologiska skäl.
          </note>
          <note>
            I dag ser vi att sjukskrivningarna återigen ökar bland kvinnor,
            och regeringen sitter still i båten och tittar på. De politiska
            beslut som den här regeringen har tagit visar tydligt att de tycker
            att det är okej att kvinnor diskrimineras och att männen premieras.
          </note>
          <note>
            Med tanke på propositionslistan för den tid som är kvar på den
            här mandatperioden kommer regeringen inte att lägga fram några
            konkreta förslag som gynnar jämställdhetsarbetet, utan man kommer
            att fortsätta med samma gamla politik som gynnar högavlönade män.
          </note>
          <note>
            Fru talman! Sverige är ett bra land, men något håller på att
            gå sönder. Vi socialdemokrater har förslag som gynnar både kvinnor
            och män. Vi vill driva på jämställdhetsarbetet, som är bra för
            oss alla. Vi vill ha ett arbetsliv som går att förena med ett
            socialt liv. Vi vill ha en sådan barnomsorg och äldreomsorg att
            kvinnor och män ska kunna gå till jobbet och känna sig trygga,
            inte som det är i dag, att ungefär 100 000, oftast kvinnor, lämnar
            arbetslivet eller går ned i tid därför att de inte litar på den
            välfärd vi har.
          </note>
          <note>
            Vi socialdemokrater vill att kvinnor och män ska ha sjysta arbetsvillkor
            och löner som det går att försörja sig på. Vi vill att mammor
            och pappor ska fördela lika på föräldraledigheten för att det
            är bra för barnen och för att det är bra för mammor och pappor.
            Vi har förslag, och vi vågar ta beslut.
          </note>
          <note>
            Fru talman! Sverige behöver en ny regering. Jag vill avsluta
            med att säga: God jul och gott nytt år till er alla!
          </note>
          <note type="speaker">
            Anf. 82 ANNIKA QARLSSON (C) replik:
          </note>
          <note>
            Fru talman! Det är lite svårt att veta var jag ska börja, för
            det var många påståenden i Ann-Christin Ahlbergs anförande som
            i allra högsta grad glider på sanningen. Men jag ska hålla mig
            till ett ämne.
          </note>
          <note>
            Ann-Christin Ahlberg beskriver hur viktigt det är med välfärden.
            Jag kan instämma och tycka att det är oerhört viktigt att vi har
            en bra välfärd där vi kan få stöd och hjälp när vi så behöver.
          </note>
          <note>
            Men Ann-Christin Ahlberg har landat i fel slutsats. Hon beskriver
            att jobbskatteavdraget skulle vara det som hotar. Hela Sverige
            är på väg att raseras, spricka och gå sönder. Med de skattesänkningar
            vi har gjort och de pengar som har kommit in har vi kunnat ge
            mer pengar till kommuner och landsting, som ju är de största och
            viktigaste aktörerna. Men vi har dessutom fått ökade skattintäkter
            till staten. Vi har infört jobbskatteavdraget, och tack vare det
            har intäkterna till staten ökat. Vi har alltså mer pengar till
            välfärden i dag tack vare att vi har sänkt skatten.
          </note>
          <note>
            Då blir det väldigt konstigt när man beskriver detta som att
            de pengarna är borta. Ekonomin är inte någonting statiskt och
            ett fast antal jobb, utan det handlar om en dynamik och en arbetsmarknad
            som växer. Med fler människor som kommer in på arbetsmarknaden
            finns det naturligtvis fler i arbete. Vi har 200 000 fler i jobb
            i dag, vilket gör att många fler är med och betalar skatt. Det
            gör att vi har betydligt högre skatteintäkter, och det i sin tur
            gör att vi har kunnat stärka välfärden.
          </note>
          <note>
            Kan jag få höra dina siffror, Ann-Christin Ahlberg? Var någonstans
            kan vi se att skatteintäkterna har minskat? Människor har fått
            mer pengar i sin plånbok, ja, men var har statens intäkter minskat?
          </note>
          <note type="speaker">
            Anf. 83 ANN-CHRISTIN AHLBERG (S) replik:
          </note>
          <note>
            Fru talman! Jag kan upprepa vad jag sade i mitt anförande. Med
            det som har gått till skattesänkningar hade vi kunnat göra mycket
            mer i välfärden. Om Annika Qarlsson gör som jag och går ut och
            pratar med de människor som jobbar i välfärdssektorn, oftast kvinnor,
            skulle hon få höra att de nästan alltid säger att det är ett fantastiskt
            jobb de gör, utifrån de förutsättningar de har, men att de sliter
            och släpar så att de inte orkar jobba heltid. Det säger de väldigt
            ofta.
          </note>
          <note>
            Hur ska man göra om man vill ha en bättre välfärd? Jo, man måste
            skapa sådana förutsättningar att det kommer in mer pengar till
            välfärden. Även om man har fått mer kronor och ören till välfärden
            har vi, precis som Annika Qarlsson sade, blivit fler, och det
            innebär en kostnadsökning som man måste räkna med. Men det har
            inte blivit några fler satsningar på välfärden, Annika Qarlsson,
            inte någonting.
          </note>
          <note>
            Du kan gå ut och fråga varför de anställda springer fortare i
            dag och varför de inte får tid till att göra det som de ska. Vi
            ser det på skolan, inom barnomsorgen och äldreomsorgen. Alla som
            jobbar där vittnar om att de får mindre resurser och att de kan
            göra mindre av det som de borde göra. De får inte tillräckligt
            med pengar i sin budget. Jag tror på de människor som jobbar inom
            dessa verksamheter. Jag tror inte att de ljuger; jag tror att
            de talar utifrån den erfarenhet som de har.
          </note>
          <note>
            Det är väldigt många kvinnor som jobbar där, och därför är det
            en oerhört viktig jämställdhetssatsning, både för bra välfärd
            och för de kvinnor som jobbar inom välfärden, att tillföra resurser.
            Det är inte tillräckligt nu.
          </note>
          <note type="speaker">
            Anf. 84 ANNIKA QARLSSON (C) replik:
          </note>
          <note>
            Fru talman! Jag instämmer till hundra procent i det Ann-Christin
            Ahlberg säger här och nu. De anställda springer benen av sig,
            och de jobbar jättehårt. Vi skulle behöva än mer resurser där.
            Men det är i nästa steg som det blir en tankevurpa. Grejen är
            att ditt förslag, att inte sänka skatterna för dem med de lägsta
            inkomsterna, gör att vi får mindre pengar in till välfärden, Ann-Christin
            Ahlberg.
          </note>
          <note>
            Dynamiken gör att det faktum att vi har sänkt skatterna gör att
            vi får högre skatteintäkter. Från 2006 till 2011 har de gått från
            652 till 792 miljarder. Vi har ökat intäkterna tack vare att vi
            har sänkt skatterna, för på så sätt har vi fått fler människor
            i arbete.
          </note>
          <note>
            Jag instämmer i det du säger, Ann-Christin Ahlberg, men det är
            i fråga om finansieringen av det hela som det blir en tankevurpa.
            När du tar pengarna från låginkomsttagarna ser du till att förutsättningarna
            inte blir bättre.
          </note>
          <note>
            Det gäller att koppla ihop dessa delar. Nästa del blir också
            jättespännande. Om två tre veckor säger ni ja till detta. Ann-Christin
            Ahlberg utmålar skattesänkningen för dem med de lägsta inkomsterna
            som fruktansvärda och bedrövliga. Varför säger ni då ja till sänkningen
            den 1 januari? Jag får inte det att gå ihop. Kan du hjälpa mig?
          </note>
          <note type="speaker">
            Anf. 85 ANN-CHRISTIN AHLBERG (S) replik:
          </note>
          <note>
            Fru talman! Annika Qarlsson vet lika väl som jag att vi röstar
            i Sveriges riksdag. Får vi inte tillräckligt många mandat faller
            ju våra förslag. I detta fall har ni stöd av något ytterligare
            parti så att ni får igenom det skatteavdraget. Då kan vi inte
            riva upp det igen. Så är det ju de facto.
          </note>
          <note>
            Vi har inte sagt att de lågavlönade ska betala mer. Vi vill att
            de som tjänar mer ska betala mer. Med den här politiken har du
            och jag, Annika, fått väldigt mycket mera i skattesänkningar.
            Jag lovar dig att en sjuksköterska, en lärare eller en undersköterska
            inte ens har fått hälften av den skattesänkning som du och jag
            har fått. Det har fördelats så att den som redan hade det bra
            har fått ännu bättre.
          </note>
          <note>
            Näringsminister Annie Lööf tillhör ju ditt parti. Hon vill sänka
            ingångslönerna, men det nämnde du ingenting om. Sänkta ingångslöner
            är någonting som drabbar kvinnor oerhört hårt. Med er föreslagna
            sänkning skulle kvinnor behöva ha två jobb och ändå vara fattiga.
            Det finns utredningar som har sett över detta.
          </note>
          <note>
            Jag tycker att Annika Qarlsson ska läsa rapporten Ett anständigt
            liv . I den kan du läsa om konsekvenserna av era centerpartistiska
            förslag om sänkta ingångslöner för lågavlönade kvinnor.
          </note>
          <note type="speaker">
            Anf. 86 MATTIAS KARLSSON (SD) replik:
          </note>
          <note>
            Fru talman! Ann-Christin Ahlberg tar upp problemen med ofrivillig
            deltid i offentlig sektor och den konsekvens som det medför på
            olika sätt, inte minst när det gäller löneläget för kvinnor.
          </note>
          <note>
            Alldeles nyss nämnde du i replikskiftet att det är ett stort
            problem att man inte skjuter till tillräckligt med resurser till
            den offentliga sektorn för att förbättra personalens situation.
          </note>
          <note>
            Nu har ni avgett ert löfte om rätt till heltid. Men i de kommuner
            där ni har makten har bara 15 procent av dem förverkligat detta.
            Med anledning av att ni inte skjuter till några pengar undrar
            jag när ni ska uppfylla ert löfte i de kommuner där ni har makten
            och hur det ska gå till. Hur ska man kunna garantera rätt till
            heltid för personalen inom vård och omsorg utan att skjuta till
            en enda krona? Var ska de pengarna tas ifrån? Som jag ser det
            handlar det om en nedskärning eller besparing på andra områden
            för att kunna finansiera detta. Jag får det inte att gå ihop,
            men jag skulle gärna vilja höra dig förklara hur ni tänker lösa
            den ekvationen. När kommer ert tolv år gamla löfte att vara uppfyllt
            i de kommuner där ni har makten?
          </note>
          <note>
            Jag förstår inte heller hur resonemanget går ihop när det gäller
            jobbskatteavdraget. Jag skulle gärna vilja ha ett förtydligande
            av det.
          </note>
          <note>
            Du sade i ditt anförande att de 95 miljarderna som har gått till
            jobbskatteavdraget borde i stället ha gått till välfärden. Om
            jag förstår saken rätt stöder ni i princip hela jobbskatteavdraget.
            Ni stöder redan i dag den absoluta majoriteten av satsningen,
            och ni kommer att stödja resten om några veckor.
          </note>
          <note>
            Om detta är så fel och dåligt, varför inte gå ut i er budget
            och era vallöften och säga att ni kommer att ta tillbaka hela
            jobbskatteavdraget och lägga pengarna på välfärden i stället?
            Det är väl den prioritering som du sade att ville göra.
          </note>
          <note type="speaker">
            Anf. 87 ANN-CHRISTIN AHLBERG (S) replik:
          </note>
          <note>
            Fru talman! I mitt anförande sade jag att det hade vi kunnat
            göra mycket för i välfärden som vi alla hade kunnat ha nytta av.
            Vi vet att kvinnor är mer beroende av en god gemensam välfärd
            för att bland annat kunna försörja sig. Så sade jag. Mattias Karlsson
            får kanske lyssna lite bättre nästa gång.
          </note>
          <note>
            Självklart kommer det att ställas krav på att jobba heltid. Men
            det gäller inte bara i den offentliga sektorn som man behöver
            ha heltidstjänster. Det finns ju många andra områden där oftast
            kvinnor eller unga människor får finna sig i en ofrivillig deltid
            som de inte kan försörja sig på. Det är det vi pratar om, och
            vi har försökt att genomföra detta med att heltid ska vara en
            rättighet även för kvinnor.
          </note>
          <note>
            Jag är absolut inte nöjd med att vi inte har lyckats att få igenom
            det i alla kommuner där vi själva styr. Men jag är ändå stolt
            över det som har gjorts i den stad som jag själv har varit politiskt
            aktiv i, Borås stad. För ganska många år sedan, när vi befann
            oss i opposition, fick vi igenom att heltid skulle vara en rättighet
            inom äldreomsorgen och handikappomsorgen. Efter det blev det ett
            borgerligt styre i tolv år som vägrade att gå vidare i den frågan.
            Men nu har vi makten i Borås, och från och med nästa år kommer
            alla nya tjänster att vara heltid.
          </note>
          <note>
            Man behöver inte satsa så mycket pengar. Det handlar om att vilja
            att kvinnor ska ha rätt till heltid och att man har heltid som
            norm för alla tjänster, inte bara för de manliga tjänsterna. Allt
            kostar inte pengar när det gäller att bedriva jämställdhetsarbete.
          </note>
          <note type="speaker">
            Anf. 88 MATTIAS KARLSSON (SD) replik:
          </note>
          <note>
            Fru talman! Jag ber om ursäkt, Ann-Christin Ahlberg, om jag misstolkade
            dig när du sa att vi i stället hade kunnat göra mycket i välfärden
            för de 95 miljarderna. Då tolkade jag det som att du, under denna
            budgetdebatt, menade att de i stället skulle användas till välfärden.
            Annars förstår jag över huvud taget inte varför du tog upp det.
            Det förstår väl vem som helst att vi skulle ha kunnat använda
            pengarna till andra saker.
          </note>
          <note>
            Men nu är ni ju överens med regeringen och med oss om merparten
            av jobbskatteavdraget. Vi kommer att bli helt överens om några
            veckor, så jag förstår fortfarande inte riktigt din argumentation
            och retorik.
          </note>
          <note>
            Det är bra om Borås ingår i gruppen om 15 procent av socialdemokratiskt
            styrda kommuner som har infört rätt till heltid. Min fråga gällde
            de resterande 85 procenten? När ska ni leva upp till det löftet?
            Ni har ändå fått röster av kvinnor framför allt inom offentlig
            sektor för det vallöfte som ni har upprepat i tolv år. Men ni
            har ju fortfarande inte levererat. När ska detta vara genomfört?
          </note>
          <note>
            Du säger att det inte behövs några resurser och att det räcker
            med vilja. Jag förstår inte det resonemanget. Bara det att erbjuda
            möjlighet till heltid för alla ofrivilligt deltidsarbetslösa i
            offentlig sektor motsvarar 25 000 helårsarbetskrafter. Man kan
            inte finansiera 25 000 nya heltidsanställningar bara med vilja.
            Det behövs pengar också. Jag förstår inte hur Socialdemokraterna
            ska kunna genomföra detta utan att skjuta till några pengar.
          </note>
          <note type="speaker">
            Anf. 89 ANN-CHRISTIN AHLBERG (S) replik:
          </note>
          <note>
            Fru talman! Visst behövs det mer pengar till välfärdssektorn.
            Det hade underlättat om det hade funnits mera pengar i den sektorn
            för då hade man kunnat införa heltider fortare. Men om man inte
            har någon politisk vilja spelar det ingen roll hur många miljoner
            eller miljarder man satsar, om man inte har den viljan.
          </note>
          <note>
            Som jag förstår det har Sverigedemokraterna inte drivit frågan
            om heltid och jämställdhet. Jämställdhet för er brukar ju vara
            ett genustrams som inte alls brukar vara populärt att prata om.
            För oss Socialdemokrater är jämställdhet något oerhört viktigt.
            Vi tycker att kvinnor och män ska ha samma rättigheter att forma
            sitt eget liv och också vara en del i samhället och kunna påverka
            det, och då ska man ha samma möjlighet. Så är det inte i dag.
          </note>
          <note>
            Jag vet att Mattias Karlsson inte har möjlighet att svara på
            min fråga, men jag blev väldigt konfunderad när jag tidigare lyssnade
            på Mattias Karlsson anförande. Han sade att enligt RUT skulle
            70 procent av förslagen i er budget gynna kvinnor. Man kan fundera
            på hur frågorna har ställts och om det är ert eget parti som har
            ställt dem till RUT, för som man ställer frågor får man också
            svar.
          </note>
          <note>
            Det är faktiskt Sverigedemokraterna som har hjälpt regeringen
            att driva den här politiken som har gynnat män före kvinnor, så
            ni har ett jättestort ansvar för att ha sett till att den här
            borgerliga regeringen har kunnat göra de här försämringarna som
            slår hårdare mot kvinnor än mot män. Det kan ni aldrig förneka.
          </note>
          <note>
            Här handlar det om politisk vilja att fatta de beslut som krävs,
            och det vill vi socialdemokrater.
          </note>
          <note type="speaker">
            Anf. 90 GUNVOR G ERICSON (MP):
          </note>
          <note>
            Fru talman! Har alliansregeringens politik lett till ökad jämställdhet
            efter sju år vid makten? Det här är den sista budgetdebatten för
            den här mandatperioden, och förhoppningsvis har vi en annan regering
            efter nästa val. Men låt mig diskutera utifrån perspektivet vad
            som har hänt under de sju åren.
          </note>
          <note>
            Allianspartierna, som främst står bakom texten i detta budgetbetänkande,
            skriver att utskottet noterar att kvinnor i dag svarar för en
            större andel av sjukfrånvaron än män och totalt sett har ett ohälsotal
            som är 45 procent högre än männens. Det är märkligt att ni väljer
            just definitionen totalt sett. Vad menar ni egentligen?
          </note>
          <note>
            Siffrorna ser ännu värre ut för sjukpenningtalet, det vill säga
            de personer som är sjukskrivna. I oktober 2013 var kvinnors sjukpenningtal
            78 procent högre än mäns, enligt Försäkringskassans senaste rapport.
            Sedan 2010 ökar sjukskrivningarna stadigt i Sverige igen, och
            skillnaden mellan kvinnor och män ökar dramatiskt. Det är nu nästan
            dubbelt så många kvinnor som män som är sjukskrivna – 105 000
            kvinnor jämfört med 57 000 män.
          </note>
          <note>
            Som minst var skillnaden i maj 2010, då kvinnors sjukpenningtal
            var 54 procent högre än mäns. Nu är det alltså 78 procent högre.
            I och med att skillnaden har ökat så mycket kan man faktiskt säga
            att också ojämlikheten ökat.
          </note>
          <note>
            Det är dags att gå till botten med orsaken, den ojämställdhet
            som präglar arbetsliv och familjeliv. Vårdnadsbidrag och jämställdhetsbonus
            har uppenbarligen inte fungerat utifrån ett jämställdhetsperspektiv.
          </note>
          <note>
            Även om vi uppfattar Sverige som ett av världens mest jämställda
            länder är vi långt ifrån jämställda. Pojkars skolresultat är sämre,
            färre killar söker till högre utbildning och har ofta sämre betyg.
          </note>
          <note>
            Gnesta i mitt hemlän är ett exempel på att det går att bryta
            utvecklingen om man vill. Där har man jobbat aktivt med att bryta
            normer kring kön. Det har i sin tur lett till att pojkarna har
            fått bättre skolresultat. Man har jobbat aktivt med att bryta
            normer och värderingar kring kön i skolan. Det raljerar Sverigedemokraterna
            över och säger att någon genuspedagogik ska vi minsann inte ha.
            Jag tycker inte att det är att ta till sig kunskap.
          </note>
          <note>
            Vi kan fortsätta att se på hur det jämställda Sverige ser ut.
          </note>
          <note>
            Färre män får vårdnad om barnen vid skilsmässa, färre män tar
            lika stort ansvar under småbarnsåren som kvinnor, fler män än
            kvinnor begår våldsbrott och män drabbas i högre grad av våld
            än kvinnor.
          </note>
          <note>
            I kommunala bolagsstyrelser är det mer än 75 procent män. I de
            privata börsbolagens styrelser är män ännu mer dominerande.
          </note>
          <note>
            I 2012 års kvinnoindex från Andra AP-fonden, som tar fram siffror
            årligen, konstateras att andelen kvinnor i börsbolagens styrelser
            har minskat från 22,9 procent 2011 till 22,7 procent 2012. Det
            konstateras i studien att med nuvarande förändringstakt kommer
            det att dröja ända till 2039 innan börsbolagens styrelser har
            en jämn fördelning av könen. När det gäller kvinnor i börsbolagens
            ledning kommer det att dröja så länge som till 2064 innan resultatet
            visar en jämställd representation av könen.
          </note>
          <note>
            Vi hörde här förut att man har satsat på utbildning av kvinnor.
            Man har gjort det ena projektet efter det andra. Förra jämställdhetsministern
            skrev brev till valberedningarna. Och vad har det lett till? Nada,
            ingen större skillnad.
          </note>
          <note>
            Sverige är världens mest jämställda land, men vi har fortfarande
            stora löneskillnader och ännu större inkomstskillnader, som dessutom
            har förstärkts under alliansregeringens tid vid makten.
          </note>
          <note>
            Vi har låtit riksdagens utredningstjänst titta på den genomsnittliga
            förändringen av nettoinkomsten till följd av en höjd skiktgräns
            och ett femte jobbskatteavdrag, och den kommer både procentuellt
            och i kronor att bli större för män än för kvinnor.
          </note>
          <note>
            Den genomsnittliga nettoinkomstutvecklingen för samtliga över
            19 år har under en tioårsperiod, 2004–2014, varit större för män
            än för kvinnor, både mätt i kronor och i procent. Då tittar vi
            bara på dem som är sysselsatta på heltid. Ja, så ser det faktiskt
            ut, och det är effekter av förd politik.
          </note>
          <note>
            Jobbskatteavdragets konstruktion har vi här tidigare varit inne
            på, och den innebär alltså att man ger mer till dem som tjänar
            mer. Och brytpunkten, som vi kommer att rösta om här i kammaren
            senare i dag, späder ytterligare på effekten av att regeringen
            ökar inkomstskillnaderna mellan kvinnor och män.
          </note>
          <note>
            År 2006, när alliansregeringen kom till makten, var den genomsnittliga
            nettoinkomstskillnaden för heltidssysselsatta 35 000 kronor om
            året. En kvinna tjänade i genomsnitt 201 000 kronor om året och
            en man 236 000 kronor – en skillnad på 35 000 kronor om året.
            Den skillnaden har under regeringens år vid makten ökat till 53
            000 kronor om året. Det är effekten av bristen på politik för
            ekonomisk jämställdhet.
          </note>
          <note>
            Varför är det då så viktigt med ekonomisk jämställdhet? Ja, det
            handlar om autonomi. Att varje person ska ha möjlighet att utvecklas
            och bestämma över sitt eget liv hänger ihop med ekonomisk jämställdhet.
            Och varför skulle det vara en naturlag att mäns inkomster ska
            öka mer än kvinnors? Nej, det är det självklart inte. Det är politik,
            och politik handlar om val.
          </note>
          <note>
            I Miljöpartiet har vi i vårt budgetförslag avsatt 455 miljoner
            för att minska löneskillnaderna mellan män och kvinnor i statlig
            sektor – pengar som vi har lagt på utgiftsområde 2. Vi ger också
            Medlingsinstitutet i uppdrag att föreslå åtgärder mot strukturella
            löneskillnader. Och vi vill se till, som Ann-Christin Ahlberg
            var inne på tidigare, att årligen följa upp och kartlägga hur
            lönerna ser ut i respektive företag.
          </note>
          <note>
            Vi vill ta initiativ till en handlingsplan för jämställda löner
            i samverkan med de fackliga organisationerna och arbetsgivarna
            för att få bort könsrelaterade löneskillnader på hela arbetsmarknaden.
            Lönerna för kvinnodominerade branscher ska uppvärderas utifrån
            den kunskap, de krav och det ansvar som arbetet kräver. Det behövs
            också ett långsiktigt arbete för att utveckla fler karriärvägar
            inom kvinnodominerade yrken och minska den könssegregering som
            finns på arbetsmarknaden.
          </note>
          <note>
            Vi har tröttnat på att vänta på jämställd representation. Ändå
            är ni så otroligt emot det. Ni sätter principen före metoder som
            fungerar.
          </note>
          <note>
            Jag skulle önska att kvotering inte behövdes, men det är en metod
            som fungerar. Allt fler länder i EU inför nu lagar för att få
            en jämställd representation i både kommunala och privata bolagsstyrelser.
          </note>
          <note>
            Vårt grannland Finland har haft en sådan lagstiftning när det
            gäller kommunala bolag sedan 1995. Den bör användas även i Sverige,
            både för kommunala och för privata bolagsstyrelser, men tyvärr
            bromsar regeringen allt vad man kan att EU ska ge direktiv till
            medlemsstaterna att genomföra kvotering. Jag beklagar att vi har
            en regering som inte lyfter upp denna fråga utan snarare blockerar
            den på EU-nivå.
          </note>
          <note>
            Miljöpartiet har i sin budget också en satsning på kompetensutveckling
            och arbetstidsreformer inom utgiftsområde 25 där vi också lägger
            pengar på jämställda utbildningsval. Vi har också stora satsningar
            på att motverka mäns våld mot kvinnor och på kvinnojourer.
          </note>
          <note>
            Miljöpartiet vill ha en tredelad föräldraförsäkring och göra
            det möjligt att överlåta en tredjedel åt vardera vårdnadshavare.
            Vi tror att det gör att vi får fler närvarande män och att det
            också ger möjlighet att sätta barnets rätt till sina föräldrar
            främst.
          </note>
          <note>
            Med en jämställd arbetsmarknad skulle vi också kunna komma åt
            de stora inkomstskillnaderna, men då behövs en politik som vill.
          </note>
          <note>
            Fru talman! Eftersom det är min sista debatt före jul önskar
            jag kammaren god jul och gott nytt år.
          </note>
          <note type="speaker">
            Anf. 91 HANIF BALI (M) replik:
          </note>
          <note>
            Fru talman! Jag har en enkel fråga: Vill ni i er budget ta tillbaka
            de fyra jobbskatteavdrag som redan gjorts eller inte?
          </note>
          <note>
            Om de moderata skattesänkningarna på runt 90 miljarder som genomförts
            av Alliansen är så hemska undrar jag vad 455 miljoner kronor ska
            göra åt det.
          </note>
          <note>
            Om det handlar om makt och ekonomi och att jobbskatteavdraget
            är, som Gunvor G Ericson säger, det ondaste som konstruerats i
            jämställdhetsväg undrar jag vad 455 miljoner kronor ska göra åt
            det.
          </note>
          <note type="speaker">
            Anf. 92 GUNVOR G ERICSON (MP) replik:
          </note>
          <note>
            Fru talman! Jag rekommenderar Hanif Bali att lyssna noga. Ingen
            gång i mitt anförande sade jag att vi skulle ta tillbaka dem;
            jag sade att vi skulle ordna jämställda löner.
          </note>
          <note>
            Ni har ingen satsning på jämställda löner, och konstruktionen
            och särskilt skiktgränsen, som vi kommer att rösta om i eftermiddag,
            ökar skillnaderna ännu mer. Eftersom män har högre löner än kvinnor
            ger ni mer pengar till män och ökar på så vis inkomstklyftorna
            ännu mer.
          </note>
          <note>
            Detta gör att ni blir svaret skyldiga. Varför vill ni ändra skiktgränsen
            när det kommer att öka skillnaderna ännu mer mellan kvinnor och
            män?
          </note>
          <note type="speaker">
            Anf. 93 HANIF BALI (M) replik:
          </note>
          <note>
            Fru talman! Om min granne får 1 000 kronor mer och jag bara får
            500 betyder det inte att jag blir fattigare. Det är min enkla
            uppfattning.
          </note>
          <note>
            Detsamma gäller skiktgränsen. Ändringen leder till många fler
            arbetade timmar och till högre skatteintäkter på grund av något
            som kallas för Lafferkurvan i nationalekonomin, som är viktig
            att plugga på.
          </note>
          <note>
            Om det handlar om att gapet mellan kvinnor och män ska minska
            i kronor och ören och vi talar om miljarder, vad ska då 455 miljoner
            kronor göra? Kan Gunvor G Ericson förklara det?
          </note>
          <note type="speaker">
            Anf. 94 GUNVOR G ERICSON (MP) replik:
          </note>
          <note>
            Fru talman! Det handlar om statens budget och vad staten vill
            skicka för signaler till kommuner och landsting där vi politiker
            också har ansvar för lönesättningen.
          </note>
          <note>
            I staten och Regeringskansliet finns omotiverade och osakliga
            löneskillnader. Det har Hanif Balis parti inte lagt fram något
            förslag om att komma till rätta med.
          </note>
          <note>
            De 3 miljarder till statskassan som brytpunktsändringen innebär
            skulle vi kunna använda till klokare förslag.
          </note>
          <note>
            Det Hanif Bali egentligen säger är att det inte är så viktigt
            om någon tjänar mer än någon annan. Det är tydligen inte så viktigt
            med jämställda löner, för det gjorde ju inte Hanif Bali något
            om grannen har 1 000 kronor mer.
          </note>
          <note>
            Jag tycker att det är ett ganska förfärligt uttalande med tanke
            på att denna debatt handlar om jämställdhet och ekonomiska villkor
            för kvinnor och män.
          </note>
          <note>
            Det är bekymmersamt att vi inte har lyckats bryta mönstret och
            se till att löneskillnaderna minskar. I stället står det still
            och stampar på nästan samma nivå; plus 0,2 procent var det enligt
            Medlingsinstitutets senaste rapport.
          </note>
          <note>
            Inkomstskillnaderna beror på förändringarna i sjukförsäkringen
            och förändringarna i skattesystemet. En stor del av inkomstskillnaden
            beror på att kvinnor är mer sjukskrivna än män, 78 procent mer.
          </note>
          <note type="speaker">
            Anf. 95 PENILLA GUNTHER (KD) replik:
          </note>
          <note>
            Fru talman! Gunvor G Ericson talar sig varm för en jämställd
            arbetsmarknad. Jag vet inte om Gunvor noterade att jag också gjorde
            det i mitt anförande. Inte minst gäller det att jämna ut löneskillnaderna
            mellan kvinnor och män och att kanske framför allt ha en validering
            mellan olika arbetsuppgifter och yrken som liknar varandra men
            där löneskillnaderna är stora. Här har vi kristdemokrater preciserat
            ett sådant arbete.
          </note>
          <note>
            Lönekartläggningar är bra. Men som Gunvor G Ericson vet ska det
            uppdraget redovisas den 1 februari, så det kan vi kanske inte
            diskutera nu före jul. Vi kan dock gärna diskutera vad det blev
            av det efter den 1 februari.
          </note>
          <note>
            Hur har Miljöpartiet tänkt jämna ut löneskillnaderna? Vi är överens
            om att det fortsätter år efter år, men vad ska göras? Jag har
            inte sett några konkreta förslag från Miljöpartiet medan vi kristdemokrater
            faktiskt driver denna fråga.
          </note>
          <note type="speaker">
            Anf. 96 GUNVOR G ERICSON (MP) replik:
          </note>
          <note>
            Fru talman! Vi har lagt fram flera konkreta förslag. Läraryrket
            är kvinnodominerat, och vi har lagt fram konkreta förslag för
            att höja lärarlönerna. På utbildningssidan vill vi öka möjligheterna
            att inte ha en sådan könssegregerad arbetsmarknad, just för att
            bryta normen att anställda på kvinnodominerade arbetsplatser har
            lägre löner.
          </note>
          <note>
            Tyvärr är mönstret i dag att lönerna går ned på en arbetsplats
            när kvinnorna ökar i antal. Biomedicinsk analytiker hette laboratorieassistent
            på 40-talet och var ett manligt yrke. Det var då ett höglöneyrke.
            Det är det inte i dag. Det är ett exempel på att vi måste satsa
            pengar både på utbildningssidan och på den offentliga sektorns
            löner, i staten. Här kan det skilja 3 000 kronor i ingångslön
            för en nyutexaminerad ekonom.
          </note>
          <note>
            Det behöver sättas ljus på att dessa skillnader finns, och därför
            tycker vi att lönekartläggningar är viktigt.
          </note>
          <note>
            Jag beklagar att alliansregeringen har tagit bort lönekartläggningarna.
            Jag säger inte att det är det enda instrumentet, men det är viktigt
            att vi debatterar och diskuterar de osakliga löneskillnader som
            finns och är medvetna om att de även finns på Regeringskansliet.
          </note>
          <note type="speaker">
            Anf. 97 PENILLA GUNTHER (KD) replik:
          </note>
          <note>
            Fru talman! Frågan om vad ni har tänkt göra för att utjämna löneskillnaderna
            mellan olika yrken kvarstår.
          </note>
          <note>
            Jag kan hålla med om att det är uselt och skrämmande att det
            fortfarande är så dåliga löner för framför allt kvinnor i offentligt
            finansierade yrken, till exempel inom skola och vård. Det har
            vi alla gemensamt ett uppdrag och ett ansvar att förbättra där
            vi är och verkar.
          </note>
          <note>
            Men skillnaden mellan olika yrken är intressant. En röntgensjuksköterska
            har lika mycket utbildning och erfarenhet i tekniska frågor som
            en ingenjör, men de värderas inte lika i alla fall.
          </note>
          <note>
            Vad ska Miljöpartiet och Gunvor G Ericson göra för att hjälpa
            upp det?
          </note>
          <note>
            En annan fråga som jag vill kasta ut gäller representationen
            i bolagsstyrelser, som de flesta har fastnat i på något sätt.
            Man måste nämligen vara medveten om att det över huvud taget är
            ganska svårt att komma in i en bolagsstyrelse, speciellt i ett
            börsnoterat bolag, oavsett om man är kvinna eller man. Det krävs
            erfarenhet från tidigare styrelsearbete, vilket är min poäng.
          </note>
          <note>
            Hur ska vi få in jämställdhet i styrelser även i mindre företag,
            i offentligt drivna bolag och i andra sammanhang? Föreningslivet
            till exempel är en bra skola för att vara med om demokratiska
            beslut och kunna få högre uppdrag så småningom. Politiken är också
            ett sådant sammanhang. Hur ska vi göra för att det ska hända så
            att vi får de här högre positionerna för kvinnor så småningom?
          </note>
          <note type="speaker">
            Anf. 98 GUNVOR G ERICSON (MP) replik:
          </note>
          <note>
            Fru talman! Om vi börjar där Penilla Gunther slutade: Det är
            inte brist på kompetenta kandidater. Det är inte där problemet
            ligger. Man måste analysera orsaken innan man sätter in åtgärderna,
            och orsaken är inte att vi har brist på kompetenta kandidater.
            Det handlar snarare om att man rekryterar dem man redan känner.
          </note>
          <note>
            I de företag där man har gjort ett aktivt arbete, till exempel
            banker och vissa börsnoterade bolag, har man plockat in personer.
            Man har aktivt och medvetet rekryterat på det sättet.
          </note>
          <note>
            Att så många företag väljer bort kompetens, som de faktiskt gör
            i dag, är för mig obegripligt.
          </note>
          <note>
            Vi har pratat om den här frågan i 20 år. När det blev politisk
            press på att lagstifta hände det saker. Men när ni tog bort den
            pressen 2006 återgick man till normalläget. Man tar små myrsteg
            framåt.
          </note>
          <note>
            Av det skälet tror jag inte på frivilliga lösningar längre. Jag
            tror att om vi ska få någonting att hända praktiskt måste vi införa
            metoden kvotering. Jag är helt säker på att vi med det sättet
            att arbeta skulle nå resultat snabbare än vi gör nu. Det går framåt,
            ja, men det går otroligt sakta. Jag orkar inte vänta.
          </note>
          <note>
            Vad vill vi göra? Jo, jag läste upp i mitt anförande att vi vill
            ta ett initiativ för en handlingsplan för jämställda löner i samverkan
            med de fackliga organisationerna och arbetsgivaren för att få
            bort de könsrelaterade löneskillnaderna på arbetsmarknaden. Det
            handlar just om skillnaderna mellan olika yrkeskategorier.
          </note>
          <note type="speaker">
            Anf. 99 JENNY PETERSSON (M):
          </note>
          <note>
            Fru talman! Vi är snart i slutet av vår debatt. Vi har debatterat
            statens finansiering av utgiftsområde 13 Integration och jämställdhet,
            och nu är vi inne på jämställdhetsområdet.
          </note>
          <note>
            När jag har suttit här har jag hört många olika bud från oppositionen,
            men siffror har saknats i debatten.
          </note>
          <note>
            Socialdemokraterna föreslår i sitt första yrkande en ram för
            utgiftsområde 13 som är 100 miljoner kronor lägre än regeringens
            förslag för 2014. Miljöpartiet vill satsa 76 miljoner kronor mindre
            inom området och Vänsterpartiet 321 miljoner mindre. Det mest
            anmärkningsvärda är att Sverigedemokraterna lägger 3,2 miljarder
            mindre än Alliansen på området integration, jämställdhet och diskriminering.
          </note>
          <note>
            Integration, jämställdhet och arbete mot diskriminering är ett
            högt prioriterat område av Alliansen. Det är det vi debatterar
            här i dag.
          </note>
          <note>
            Regeringens övergripande mål för den ekonomiska jämställdhetspolitiken
            är att kvinnor och män ska ha samma makt att forma samhället och
            sina egna liv. Det är vi brett överens om i denna kammare, både
            block och partier.
          </note>
          <note>
            Det jämställdhetspolitiska målet tar avstamp i fyra delmål. Det
            är vi som sagt överens om. Men för att uppnå dessa mål krävs en
            målmedveten politik och inte bara fina ord.
          </note>
          <note>
            Fru talman! Innan jag kommer in på satsningar och det vi ska
            debattera i just det här betänkandet vill jag bara påminna om
            och nämna i kammaren, för dem som sitter här men även för lyssnare
            uppe på läktaren, att Alliansen har gjort historiska satsningar
            på området. Under förra mandatperioden, eller mellan 2007 och
            2010, satsade Alliansen 1,6 miljarder. Det var en tiodubbling
            av resurserna till området om man jämför med när det var socialdemokratiskt
            styre i detta land.
          </note>
          <note>
            Sedan 2007 genomför regeringen en omfattande satsning på att
            utveckla och förstärka jämställdheten – som jag nämnde, 1,6 miljarder
            fram till 2010 och nästan 1 miljard mellan 2011 och 2014. Sammantaget
            är det den största satsning på jämställdhet som har genomförts
            i Sverige.
          </note>
          <note>
            Fru talman! Sverige ligger i ett internationellt perspektiv långt
            fram när det gäller jämställdhet på arbetsmarknaden. Men jag,
            precis som många andra debattörer här i dag, kan konstatera att
            det 2013 fortfarande finns brister när det gäller jämställdhet.
          </note>
          <note>
            Den svenska arbetsmarknaden kännetecknas fortfarande av könsbetingad
            segregering där kvinnor och män till stor del arbetar i olika
            yrken och sektorer.
          </note>
          <note>
            Kvinnor har fortfarande lägre arbetskraftsdeltagande än män och
            jobbar deltid i större utsträckning än män, särskilt om det finns
            barn i hushållet. Deltidsarbete påverkar inte bara personens inkomst
            här och nu utan även den framtida pensionen. Kvinnors högre grad
            av deltidsarbete och frånvaro från arbetet är en avgörande faktor
            för den ekonomiska ojämställdheten i Sverige.
          </note>
          <note>
            Män ägnar fortsatt mer tid åt förvärvsarbete och kvinnor mer
            tid åt obetalt hemarbete, även om skillnaderna har minskat på
            senare tid.
          </note>
          <note>
            Skillnader avseende sektor, yrke, befattning och arbetad tid
            får konsekvenser för kvinnors och mäns löner. Tyvärr, fru talman,
            är kvinnor överrepresenterade i yrken och sektorer med lägre löner.
          </note>
          <note>
            Som sagt, kvinnors löner är i genomsnitt lägre än mäns, även
            om man justerar lönen med hänsyn till arbetstid och olika lönepåverkande
            faktorer som ålder, utbildning, sektor och yrke. Det justerade
            lönegapet har minskat sedan millennieskiftet, men minskningen
            sker väldigt långsamt.
          </note>
          <note>
            De könsbetingade skillnaderna på arbetsmarknaden utjämnas i viss
            mån av skatter och transfereringar, men kvinnors disponibla inkomst
            är som sagt lägre.
          </note>
          <note>
            Fru talman! Jämställdhet är i grunden en rättvisefråga, men den
            bidrar också till ekonomisk tillväxt genom att både mäns och kvinnors
            kompetens och kreativitet tillvaratas och främjas.
          </note>
          <note>
            Som sagt, det krävs mer än fina ord. Vi har konstaterat att det
            finns skillnader, men det krävs mer än att bara konstatera att
            skillnaderna finns. Därför fortsätter Alliansen det reformarbete
            som inleddes under förra mandatperioden.
          </note>
          <note>
            Som vi hört har regeringen tillsatt en delegation för jämställdhet
            i arbetslivet. Delegationen ska sammanställa och göra tillgänglig
            kunskap om kvinnors och mäns olika villkor och möjligheter i arbetslivet,
            liksom om de förhållanden som ligger till grund för dessa skillnader.
            Uppdraget kommer att redovisas efter valet, i oktober 2014.
          </note>
          <note>
            En annan utredning som är i gång handlar om att analysera frågor
            som rör män och jämställdhet i syfte att skapa ett kunskapsunderlag
            i arbetet med att utveckla just jämställdhetspolitiken. Det här
            uppdraget ska redovisas i början av nästa år.
          </note>
          <note>
            Fru talman! Vi får inte glömma andra viktiga satsningar som har
            betydelse för män och kvinnor och för jämställdheten. Det är satsningar
            som har gjort att livspusslet går ihop för familjer och individer.
            Jobbskatteavdraget är en av de satsningar som vi har hört nämnas
            tidigare i debatten här.
          </note>
          <note>
            Det som gör mig mest förvånad vill jag belysa här och nu. Det
            är att Socialdemokraternas företrädare Ann-Christin Ahlberg säger
            att införandet av jobbskatteavdraget är det hemskaste som någonsin
            har gjorts av alliansregeringen. Hon använder inte de orden, men
            hon målar upp en bild av att jobbskatteavdraget är skadligt för
            Sverige. Men Socialdemokraterna har accepterat de fyra första
            jobbskatteavdragen. Jag tycker att man ska stå för det här i Sveriges
            riksdags kammare. Dessutom är Socialdemokraterna i dag emot det
            femte jobbskatteavdraget, men efter årsskiftet kommer man inte
            att bedriva en politik för att riva upp det. Jag tycker att det
            är anmärkningsvärt att man talar med kluven tunga.
          </note>
          <note>
            Studier visar att jobbskatteavdraget ökar kvinnors arbetskraftsdeltagande
            i större utsträckning än mäns, vilket på lång sikt bidrar till
            ökad ekonomisk jämställdhet. Jobbskatteavdraget har gjort det
            mer lönsamt att arbeta, och det har ökat drivkrafterna till arbete
            för både män och kvinnor. Det visar forskning och olika studier.
          </note>
          <note>
            Jobbskatteavdraget ger procentuellt mest till dem som tjänar
            minst, vilket innebär att det har påverkat kvinnor i högre grad.
            Enligt Finansdepartementets beräkningar i budgetpropositionen
            förväntas de samlade långsiktiga arbetsutbudseffekterna av jobbskatteavdragets
            första fyra steg vara större för kvinnor än för män. Det önskade
            antalet arbetade timmar beräknas öka med 2,6 procent för kvinnor
            och 2,2 procent för män, motsvarande 49 000 respektive 51 000
            helårsarbetskrafter.
          </note>
          <note>
            Andra satsningar som gjorts är skattelättnader, det så kallade
            RUT-avdraget, och jämställdhetsbonusen. Den senare ger ekonomiska
            incitament att fördela föräldraledigheten mer jämställt.
          </note>
          <note>
            Fru talman! Jämställdhet är, och kommer fortsatt att vara, ett
            område som är centralt för Sveriges fortsatta utveckling och tillväxt.
            För mig som moderat innebär jämställdhet frihet för både män och
            kvinnor att själva bestämma hur deras liv ska se ut.
          </note>
          <note>
            Avslutningsvis, fru talman, vill jag säga att varje människa
            har ett oändligt och oförbrukbart värde oavsett kön, etnicitet,
            religion, sexuell läggning eller andra attribut och preferenser.
            Man är just människa och människa i sin helhet. Därför vill jag
            också säga att för 2014 anvisas 253 miljoner kronor i budgeten
            för åtgärder inom jämställdhetsområdet.
          </note>
          <note>
            Med det vill jag yrka bifall till propositionen.
          </note>
          <note type="speaker">
            Anf. 100 GUNVOR G ERICSON (MP) replik:
          </note>
          <note>
            Fru talman! Jenny Petersson och Moderaterna säger: Vi fortsätter
            med den politik vi redan driver, vi är nöjda. Moderaterna fortsätter
            sedan att påskina att Miljöpartiet skulle ha färre åtgärder. Ja,
            vi har mindre pengar för åtgärder just exakt på detta utgiftsområde,
            eftersom vi flyttar runt en del pengar. Det betyder inte att det
            är mindre pengar totalt sett för integrationsinsatser och jämställdhetsinsatser,
            tvärtom.
          </note>
          <note>
            Min fråga som jag lyfte fram redan i mitt anförande är: Varför
            väljer ni att redovisa definitionen av sjukskrivna som ohälsotalet
            totalt sett i stället för att redovisa antalet kvinnor och män
            som är sjukskrivna? Det är 78 procent högre sjukpenningtal för
            kvinnor än för män. Varför har ni valt den definitionen?
          </note>
          <note>
            Sedan skulle jag vilja läsa högt för Jenny Petersson ur en rapport
            från utredningstjänsten om mäns och kvinnors nettoinkomster från
            den 7 oktober i år. Där står det: Den genomsnittliga förändringen
            i nettoinkomsten till följd av en höjd skiktgräns och ett femte
            jobbskatteavdrag kommer procentuellt sett och i kronor att bli
            större för män än för kvinnor.
          </note>
          <note>
            Den blir alltså större både i kronor och procentuellt sett. Håller
            inte Jenny Petersson med om att det är så?
          </note>
          <note type="speaker">
            Anf. 101 JENNY PETERSSON (M) replik:
          </note>
          <note>
            Fru talman! Jag vill börja med att säga att Sverige ligger bra
            till. Det europeiska jämställdhetsinstitutet EIGE har utvecklat
            ett gender quality index där kvinnors och mäns villkor i medlemsländerna
            bedöms utifrån olika kategorier när det gäller jämställdhet –
            arbete, pengar, kunskap, tid, makt och hälsa. Siffran 100 innebär
            att det är helt jämställt. Sverige har det bästa resultatet, 74,3,
            och följs av Danmark och Finland. EU-snittet ligger runt 54. Jag
            tycker att det är talande. Vi ligger bra till i Sverige, men vi
            har mer att göra.
          </note>
          <note>
            Sedan nämner Gunvor G Ericson att man satsar mer på andra utgiftsområden.
            Ja, det gör vi i Alliansen också, men i dag debatterar vi Utgiftsområde
            13 Integration och jämställdhet . När det gäller socialförsäkringen
            vet jag att samma fråga om redovisningen av olika siffror debatterades
            under utgiftsområdena 10, 11 och 12.
          </note>
          <note>
            Jag kan konstatera att det går bra för Sverige, vi är inte nöjda
            och ja, vi fortsätter på det arbete som vi har utvecklat för att
            få ett ännu mer jämställt Sverige.
          </note>
          <note>
            När det gäller jobbskatteavdraget låter det här som att det är
            något riktigt hemskt. Jag nämnde inte i mitt anförande något som
            ofta glöms bort i debatten, nämligen att det finns ett tak på
            jobbskatteavdraget som ligger på ca 29 000 kronor. Efter det ökar
            inte storleken på själva skattesänkningen. Det tycker jag att
            man bör ha med i debatten.
          </note>
          <note type="speaker">
            Anf. 102 GUNVOR G ERICSON (MP) replik:
          </note>
          <note>
            Fru talman! Jo, vi debatterar budgetförslaget om integration
            och jämställdhet, men jag tycker att Jenny Petersson gjorde det
            väldigt lätt för sig genom att säga att det bara är det utgiftsområdet
            som vi debatterar.
          </note>
          <note>
            Man kan flytta pengar från ett visst utgiftsområde till ett annat
            utgiftsområde för att man tror att det gör mest nytta just där.
            Ett exempel är stödet till kvinnojourer. Vi vill inrätta ett nationellt
            stöd så att de kvinnojourer som verkar över hela landet kan få
            ta del av ett sådant stöd i stället för att behöva söka pengar
            via länsstyrelserna varenda gång. Det är ett konkret exempel på
            vad jag menade nyss.
          </note>
          <note>
            Nej, det är inte samma begrepp som ni använder när det gäller
            sjukskrivningen som vi debatterade häromveckan under debatten
            om budgeten för utgiftsområdena 10, 11 och 12. Ni har valt att
            prata om ett ohälsotal totalt sett. Min fråga var varför ni använder
            begreppet totalt sett och varför ni använder begreppet ohälsotal.
            Det gör att ni kan skriva att kvinnors ohälsotal är 45 procent
            högre än männens. När man är sjukskriven får man en sjukpenning,
            och då är det de facto så att kvinnor har sjukpenning i 78 procent
            högre grad än män.
          </note>
          <note>
            Det är väldigt tydligt i Försäkringskassans rapport, och min
            fråga var: Varför valde ni att redovisa siffrorna på det sättet?
          </note>
          <note type="speaker">
            Anf. 103 JENNY PETERSSON (M) replik:
          </note>
          <note>
            Fru talman! Ohälsotalen är högre bland kvinnor. Att det totala
            ohälsotalet är 45 procent högre än männens är taget från en rapport
            från Arbetsmiljöverket. Källan står faktiskt i vårt betänkande.
            Vi är noga med källan om vi tar med ett ohälsotal, och den siffran
            är som sagt hämtad från Arbetsmiljöverkets Korta arbetsskadefakta
            nr 1/2012.
          </note>
          <note>
            Satsningar på kvinnojourer och hedersrelaterat våld har varit
            ett prioriterat arbete för regeringen. Just därför gör man nu
            till exempel olika satsningar permanenta när det gäller kvinnojourer
            och så vidare. Vi är överens om att det är ett viktigt arbete.
          </note>
          <note>
            Som jag nämnde i mitt anförande är vi brett överens om målet
            och de fyra delmålen när det gäller just jämställdhetspolitiken.
            Men när det gäller siffror kan jag ändå konstatera att i det här
            betänkandet väljer Miljöpartiet att satsa 76 miljoner kronor mindre
            inom området. Och visst, Gunvor G Ericson satsar vi olika på olika
            utgiftsområden – det är jag fullt medveten om – men om man går
            till siffrorna i det här betänkandet satsar Miljöpartiet alltså
            76 miljoner kronor mindre.
          </note>
          <note type="speaker">
            Anf. 104 ANN-CHRISTIN AHLBERG (S) replik:
          </note>
          <note>
            Fru talman! Jag har några frågor till Jenny Petersson. Ni har
            haft makten i över sju år. Vad har hänt med jämställdhetsarbetet?
            Vilka konkreta förslag som har gett resultat har man lagt fram?
            Utredningar har ni gjort – en som faktiskt är ganska bra är Delegation
            för jämställdhet i arbetslivet. Mycket av den är dock fakta som
            vi redan visste. Varför ska den vara färdig oktober 2014? Slipper
            man då ta beslut utifrån det som kommer fram i utredningen och
            som man egentligen inte vill ta? Den borgerliga regeringen för
            ju en politik som gynnar och premierar män och diskriminerar kvinnor.
            Ska de få vänta och hoppas på en ny regering nästa år?
          </note>
          <note>
            Jobbskatteavdraget har det redan beslutats om här i Sveriges
            riksdag, Jenny Petersson. Vi socialdemokrater röstade emot; vi
            tyckte inte att man skulle genomföra det. Men Jenny Petersson
            och hennes partikamrater med flera har fått igenom det med stöd
            av Sverigedemokraterna. Jobbskatteavdraget gäller i januari, eller
            kommer Jenny Petersson att ta upp det igen som ett nytt förslag?
            I en demokratisk process gäller det som är taget till dess något
            annat kommer upp.
          </note>
          <note>
            När det gäller jobbskatteavdraget står det tydligt i regeringens
            egen bilaga till budgetpropositionen, Ekonomisk jämställdhet mellan
            kvinnor och män, att det förstärkta jobbskatteavdraget och den
            höjda skiktgränsen för statlig inkomstskatt tillsammans ger en
            något större ökning av den disponibla inkomsten för män jämfört
            med för kvinnor. Det är ni själva som skriver det. Det är klart
            att det inte driver jämställdheten framåt. Det spelar ingen roll
            hur man försöker förvränga ord om sina satsningar när de politiska
            beslut man tar missgynnar kvinnor. Det skriver ni själva i er
            bilaga.
          </note>
          <note type="speaker">
            Anf. 105 JENNY PETERSSON (M) replik:
          </note>
          <note>
            Fru talman! Jag hörde att Ann-Christin Ahlberg kom med flera
            påståenden men inga direkta frågor.
          </note>
          <note>
            När det gäller jobbskatteavdraget håller jag med om att vi har
            drivit den politiken, och vi står för att jobbskatteavdraget har
            ökat drivkrafterna för både män och kvinnor att arbeta. Det har
            ökat arbetsutbudet. Och ja, Ann-Christin Ahlberg, jag kan också
            konstatera att ni i oppositionen har röstat nej till jobbskatteavdragen
            varje gång, men i nästa budget har ni varit för det eftersom ni
            har tagit med det i er egen budget. Detsamma gäller nu efter nyår;
            ni är för det femte jobbskatteavdraget. Ni driver ingen politik
            för att ta bort något av de fem jobbskatteavdragen som har införts.
            Om man inte driver politik emot det tolkar jag det som att man
            är för det. Ann-Christin Ahlberg får gärna säga emot mig i nästa
            replik.
          </note>
          <note>
            I fråga om andra reformer har vi, som jag nämnde, satsat 1,6
            miljarder kronor på jämställdhet under föregående mandatperiod
            fram till 2010 och 1 miljard den här perioden. Det är historiska
            satsningar som Socialdemokraterna aldrig lyckades med under sin
            tid vid makten.
          </note>
          <note>
            Att det finns brister när det gäller jämställdheten är som sagt
            fina ord att måla upp. Det är dock vi i Alliansen som har gjort
            satsningarna, och det är dem vi prioriterar. Det handlar om alltifrån
            integrering när det gäller departementen, arbetet i styrelser
            i statens bolag till politik för människor i vårt fantastiska
            land Sverige.
          </note>
          <note type="speaker">
            Anf. 106 ANN-CHRISTIN AHLBERG (S) replik:
          </note>
          <note>
            Fru talman! Jag blir orolig när Jenny Petersson talar. Ni står
            inte ens upp för den politik ni för här i Sveriges riksdag. Det
            är ju ni som har beslutat om det femte jobbskatteavdraget med
            stöd av Sverigedemokraterna, och vi socialdemokrater har röstat
            mot. Det gynnar fler män än kvinnor; det har ni själva skrivit
            i er bilaga som jag läste upp tidigare.
          </note>
          <note>
            Du sade att jag inte ställde frågor till dig. Jag kan upprepa
            dem. Vad har hänt med jämställdhetsarbetet? Vilka konkreta förslag
            som har gett resultat har lagts fram? Varför skulle utredningen
            vara klar efter valet? Jag tycker att det är konkreta frågor,
            och jag ställde upp och gav svar på Jenny Peterssons fråga om
            jobbskatteavdraget.
          </note>
          <note>
            När man har beslutat att budgeten gäller – man har fått makten
            att besluta om det i Sveriges riksdag – är det den budgeten man
            har att förhålla sig till nästa år. Det politiska systemet fungerar
            på det sättet, och det vet Jenny Petersson precis lika bra som
            jag.
          </note>
          <note>
            Vi kan titta på den stora satsning som Jenny Petersson talar
            om. Visst ser den stor ut om man bara lägger fram en siffra, men
            man måste även titta på vad man har försämrat för kvinnor.
          </note>
          <note>
            I er rapport skriver ni också om både jämställdhetsbonusen som
            inte har gett de resultat man ville och om att de stora satsningarna
            inte får någon direkt effekt på mäns och kvinnors disponibla inkomster.
            Det står klart och tydligt här, och detta har skett trots att
            ni har satsat mycket pengar.
          </note>
          <note>
            Ni har dock också tagit bort mycket pengar från statsbudgeten
            som ni kunde ha lagt på sådant som hade gett resultat, Jenny Petersson
            – sådant som vi vet ger ett bra resultat ur ett jämställdhetsperspektiv
            för både kvinnor och män och är bra för oss alla.
          </note>
          <note type="speaker">
            Anf. 107 JENNY PETERSSON (M) replik:
          </note>
          <note>
            Fru talman! När man kollar på resultaten har de kanske inte gett
            den effekt vi önskade; vi vill mer och är inte nöjda. Just därför
            fortsätter vi att göra satsningar. Vi gör förändringar. Jämställdhetsbonusen
            till exempel gav inte det resultat vi önskade. Den var för krånglig
            både för föräldrar att söka och för Försäkringskassan. Därför
            gjorde vi om den lite. Där har du ett konkret exempel på politik
            som vi har fört och på vad vi har gjort men även på vad vi inte
            är riktigt nöjda med. Vi är fortfarande öppna för att skruva ännu
            mer på just den åtgärden.
          </note>
          <note>
            Vad som har hänt nämnde jag både i mitt anförande och i tidigare
            replikskifte. När det gäller de satsningar vi har gjort kollar
            vi på siffror – jag gillar siffror. Man kan förhålla sig till
            dem och inte bara måla upp fina ord och fina tavlor. När vi kollar
            på indexet, Gender Equality Index, där man jämför olika länder
            i EU ligger Sverige högst.
          </note>
          <note>
            Vi ligger på 74,3. 100 är det bästa. Då är man helt jämställd.
            Inget land har nått upp till det, men det är ett mål att sträva
            efter. Efter oss ligger Danmark och Finland. EU-snittet är 54.
            Nej, vi är inte nöjda, utan vi vill ännu mer.
          </note>
          <note>
            När vi tittar på sysselsättningsgraden för kvinnor – Ann-Christin
            Ahlberg frågade vad som har hänt – visar det sig att den är högre
            än för män i vissa EU-länder. Vi har mer att göra. Jag nämnde
            i mitt anförande att det finns skillnader och brister på den svenska
            arbetsmarknaden. Där har vi mer att göra. Jag redovisade såväl
            resultat och vad vi har gjort som olika beslut som vi har fattat.
          </note>
          <note type="speaker">
            Anf. 108 CHRISTER NYLANDER (FP):
          </note>
          <note>
            Fru talman! Låt mig inleda med att påminna om att förmiddagen
            i dag användes till att oppositionen ville visa att de tog ansvar
            för statsbudgeten. I två och en halv timme debatterade man att
            man ville höja statsskatten för att öka intäkterna till staten
            och få ett bättre budgetsaldo. Det är viktigt att komma ihåg den
            debatten resten av den här dagen så att det inte bara blir fråga
            om att öka utgifterna och försämra statsbudgeten. Dessutom gäller
            det inte enbart i dag, utan man borde kanske komma ihåg att slå
            vakt om statsbudgeten också resten av veckan.
          </note>
          <note>
            Vi har under eftermiddagen hört från oppositionen att man vill
            öka utgifterna. Nu är ansvarstagandet borta. Man hade nog kunnat
            fortsätta resten av veckan, och ända fram till jul, med att vilja
            öka utgifterna. Kom ihåg vad ni sade i förmiddags om att ni vill
            ta ansvar för statsfinanserna. Det vore sjyst för debatten, tycker
            jag.
          </note>
          <note>
            Fru talman! Nu ska jag tala om jämställdhet. Den generation som
            jag tillhör har ett särskilt stort ansvar för att flytta fram
            positionerna på jämställdhetsområdet. Vi har våra rötter i en
            tid då det uppfattades som naturligt att det fanns olika roller
            för kvinnor och män. Det var naturligt med uppdelning. Det var
            naturligt att mor stod för söndagssteken och att fars jobb var
            viktigast.
          </note>
          <note>
            Det var också en tid när man började ifrågasätta traditionerna,
            började ifrågasätta de traditionella rollerna, men framstegen
            var långsamma. Visst gjordes det en del spektakulära utspel och
            togs en del politiska initiativ, men värderingarna i samhället
            visade sig vara ganska svåra att förändra. Det gick ganska långsamt.
          </note>
          <note>
            Det var dessa strukturer som höll tillbaka kvinnorna och sorterade
            män och kvinnor i olika roller. Många såg dem. Många gillade dem
            och ville ha dem kvar. Men det fanns också de som inte gillade
            strukturerna utan försökte göra någonting åt dem. Det visade sig
            dock vara svårt.
          </note>
          <note>
            Så är det också i dag. Det finns fortfarande strukturer i det
            här samhället som gör att kvinnor och män går in i olika roller.
            Det finns strukturer som framför allt håller tillbaka kvinnorna
            men även drabbar männen. En del som ser strukturerna vill göra
            någonting åt dem. Andra som ser dem tycker att de är bra och vill
            konservera dem. Sverige är i dag mer jämställt än när jag växte
            upp, men Sverige är inte ett jämställt land. Vi har mer att göra.
          </note>
          <note>
            Vi som levt i båda dessa världar har ett särskilt ansvar att
            lära av vår bakgrund men också att se möjligheterna och göra någonting
            bättre framöver. Vi har ett särskilt ansvar, både som individer
            och som kollektiv, att skynda på jämställdhetsarbetet.
          </note>
          <note>
            Sedan alliansregeringen tillträdde, fru talman, har en del blivit
            bättre. Allt har inte blivit bättre. Inte tillräckligt mycket
            har blivit bättre, men faktiskt har en del saker blivit bättre.
            En av de centrala delarna i Alliansens politik driver mot jämställdhet.
            Jag noterade att Ann-Christin Ahlberg har läst budgetpropositionens
            bilaga om jämställdhet mellan könen men kanske inte så noga som
            hon borde ha läst. Om hon hade läst den ordentligt skulle hon
            ha sett en hel del tecken på att Alliansens jobbpolitik driver
            jämställdheten framåt.
          </note>
          <note>
            En central del i jobbpolitiken handlar om att det ska löna sig
            att arbeta mer. En viktig faktor när det gäller skillnaden mellan
            kvinnors och mäns ekonomiska förutsättningar är att kvinnor arbetar
            mer deltid än män. Därför lönar det sig att arbeta mer. Eftersom
            en viktig skillnad mellan kvinnor och män är att kvinnor oftare
            är borta från arbetsplatsen för att de tar större ansvar hemma
            är det viktigt att det finns en jobblinje som driver på för att
            människor ska vara mer på arbetet.
          </note>
          <note>
            Bortovaron från jobbet på grund av sjukdom eller för att man
            tar större ansvar hemma påverkar tydligt jämställdheten på arbetsmarknaden.
            Att pressa ned sjukfrånvaron är därför en central del i jämställdhetspolitiken.
            På det sättet driver kärnan i alliansregeringens politik på för
            ökad jämställdhet.
          </note>
          <note>
            Den genomsnittliga arbetstiden för kvinnor har ökat sedan 2006.
            År 2012 – det står i bilagan – var andelen kvinnor som arbetade
            heltid högre än någonsin. Det gör i det långa loppet mycket för
            jämställdheten. Det påverkar lönen i dag, det innebär ökad makt
            i näringslivet och i arbetslivet, det ger större karriärmöjligheter
            och bättre pension framöver. Det blir lite mer frihet, lite mer
            självständighet och lite mer rättvisa mellan könen.
          </note>
          <note>
            Kvinnors arbetsinkomster har ökat mer än männens mellan 2006
            och 2011. Men om vi tittar på den disponibla inkomsten ser det
            dock annorlunda ut. Då räknar man även in andra intäkter och ersättningar,
            till exempel de sociala ersättningarna. Därför är det så illa
            att vi nu är ungefär lika dåliga som vi var 2005. Det har alltså
            inte skett någon förändring alls. När det däremot gäller arbetsinkomsterna
            ser det bättre ut än då.
          </note>
          <note>
            Antalet kvinnor som får sjukdomsrelaterade ersättningar är betydligt
            färre – jag tror att det är 120 000 färre – än när vi tillträdde.
            Det är en viktig jämställdhetsåtgärd eftersom det gör att kvinnor
            får mer makt och mer pengar.
          </note>
          <note>
            Fru talman! Vi behöver göra mer. Sedan 2006 har över 1 miljard
            investerats i att få ett slut på mäns våld mot kvinnor. Det började
            med Sabuni och fortsätter med Arnholm. Men fortfarande ser vi
            kvinnohatet både i hemmen och på nätet. Alliansen har, som Jenny
            Petersson sade tidigare, tiodubblat budgeten för jämställdhetssatsningar,
            men ännu är Sverige och dess statsförvaltning inte jämställt och
            inte heller jämställdhetsintegrerat.
          </note>
          <note>
            Sedan 2006 har kvinnors arbetstid ökat. Vi har fått fler chefer
            i näringslivet och vi har fler professorer i högskolevärlden,
            men fortfarande tjänar män 3,6 miljoner kronor mer än kvinnor
            över en livstid. Den fattiga pensionären är ofta en kvinna som
            tagit stort ansvar men fått lite betalt. Kvinnor tar ålderspension
            tidigare och är fortfarande oftare sjukskrivna. De är också oftare
            föräldralediga. Männens föräldraledighet ökar långsamt, och fortfarande
            tar kvinnor ut 75 procent av föräldraledigheten. Det spelar roll
            eftersom det är just under de åren då kvinnorna tar större ansvar
            för hemmet som lönerna och karriärmöjligheterna börjar skilja
            sig åt. Av dem som jobbar deltid på grund av vård av barn är nio
            av tio kvinnor.
          </note>
          <note>
            Viktigt att säga är dock att den bristande jämställdheten drabbar
            alla. Det är inte ett problem bara för kvinnor. Det är ett problem
            också för män. Efter denna debatt ska, intressant nog, kulturutskottet
            diskutera kulturpolitik, särskilt propositionen om läsning. Vill
            man angripa ett av de stora jämställdhetsproblemen, att pojkar
            lyckas sämre i skolan, är det någonstans där i kulturpolitiken,
            i att främja läsandet, som en viktig kärna till lösning finns.
            Det vore bra om arbetsmarknadsutskottets ledamöter stannade kvar
            en stund och lyssnade på den debatten.
          </note>
          <note>
            Fru talman! Det handlar först som sist om kvinnors och mäns lika
            rätt till frihet, ansvar och makt. För mig som liberal handlar
            det om att frigöra individen. Ibland är det staten som inskränker
            friheten. Ibland är det sådant som strukturer och traditioner,
            som gör att kvinnor har sämre möjligheter än män i det här samhället.
          </note>
          <note>
            Det är i det perspektivet, att det inte är staten som är elak
            utan att också strukturer håller tillbaka, som vi måste fundera
            på integration och jämställdhet och fatta relevanta beslut om
            hur man kan bekämpa de miljöer som i dag är de kanske allra värsta
            för kvinnorna i Sverige.
          </note>
          <note>
            Sverige ska vara ett jämställt land, fru talman. Det är vi inte
            nu. Kvinnor och män ska ha samma förutsättningar att utbilda sig,
            arbeta och göra karriär. Det har de inte i dag. För Folkpartiet
            är jämställdheten en central fråga. Vi tycker att vi tillsammans
            med allianskollegerna gör stora framsteg, men inte tillräckligt
            stora. Vi ser dock till att kärnan i politiken driver åt rätt
            håll. Det är mycket viktigt.
          </note>
          <note>
            Jag och min generation har vuxit upp i det gamla och sett strukturerna
            som hållit tillbaka kvinnor och män. Nu ser vi möjligheterna i
            ett samhälle som inte har de ojämställda strukturerna. Vi har
            ett särskilt ansvar att se till att jämställdhetsarbetet tar fart.
          </note>
          <note>
            Jag yrkar bifall till utskottets förslag i betänkandet.
          </note>
          <note>
            I detta anförande instämde Gunnar Andrén, Ismail Kamil, Ulf Nilsson
            och Anna Steele (alla FP).
          </note>
          <note>
            Överläggningen var härmed avslutad.
          </note>
          <note>
            8 § Kultur, medier, trossamfund och fritid
          </note>
          <note>
            Anf. 109 GUNILLA CARLSSON i Hisings Backa (S):
          </note>
          <note>
            Fru talman! Nu ska vi debattera utgiftsområde 17, som innefattar
            kultur, medier, trossamfund och idrott. I dagens betänkande finns
            regeringens förslag men också oppositionens reservationer och
            särskilda yttranden.
          </note>
          <note>
            Den socialdemokratiska budgeten för 2014 präglas på kulturområdet
            av att vi vill skapa fler jobb, öka tillgängligheten till kultur
            och idrott samt satsa på utbildning och bildning. Det gör vi genom
            en stark budget. Vi satsar närmare 600 miljoner kronor mer än
            regeringen inom kultur, idrott och folkbildning. När vi stod här
            för ungefär ett år sedan och debatterade samma politikområde kunde
            vi konstatera att arbetslösheten var hög och att ungdomsarbetslösheten
            var på en oacceptabelt hög nivå. Nu har ett år passerat, och tyvärr
            är situationen densamma. Arbetslösheten har bitit sig fast, skolresultaten
            fortsätter att falla och de ekonomiska klyftorna ökar. Men den
            borgerliga regeringen fortsätter med sin skattesänkarpolitik,
            som har visat sig inte fungera.
          </note>
          <note>
            Fru talman! Utan kulturskapare ingen kultur, och utan konstnärer
            ingen konst. Därför är det viktigt att kulturskapare kan leva
            på och utvecklas inom sitt yrke. Politiken måste ta hänsyn till
            kulturskaparnas villkor.
          </note>
          <note>
            Vi socialdemokrater ser att arbetsmarknaden för professionella
            skådespelare, dansare, musiker och sångare kännetecknas av att
            det finns förhållandevis få tillsvidareanställningar. För att
            öka bland annat den sociala och ekonomiska tryggheten för frilansande
            scenkonstnärer, förmedlingen av arbete och möjligheten till kompetensutveckling
            införde den tidigare socialdemokratiska regeringen scenkonstallianserna.
            I dag finns det tre scenkonstallianser: inom dans, musik och teater.
            Dessa har visat sig fungera bra. Därför vill vi socialdemokrater
            låta fler kulturarbetare få möjlighet till anställning inom allianserna.
            Vi ökar i vårt budgetalternativ med 20 miljoner kronor upp till
            82 miljoner kronor årligen. Detta skulle, fru talman, innebära
            att ytterligare ungefär 95 personer skulle kunna få anställning
            inom allianserna, vilket är en höjning på drygt 33 procent.
          </note>
          <note>
            Fru talman! Den satsning som kulturministern med sådan stolthet
            talade om för ett par år sedan har förbytts till något som det
            verkar som att man helst inte vill bli påmind om. Jag talar naturligtvis
            om Kulturarvslyftet, ett av flera exempel på regeringens misslyckade
            jobbpolitik. Man lovade att ungefär 4 400 jobbtillfällen skulle
            skapas mellan 2012 och 2014. I dag är det lite drygt 300. Inte
            ens 10 procent av målet har man nått upp till. Redan förra året
            föreslog vi socialdemokrater att man skulle lägga ned Kulturarvslyftet
            och i stället satsa på nya accessjobb. Det skulle innebära nya
            arbetstillfällen inom kulturområdet. Vår satsning för nästa år
            på 74 miljoner skulle generera drygt 200 accessjobb och förstärka
            kultursektorn. Det tycker vi är ett bättre sätt att använda våra
            resurser.
          </note>
          <note>
            Det finns mycket som behöver göras i den gemensamma sektorn och
            i det ideella föreningslivet, som i dag har svårt att driva sin
            verksamhet så som man skulle vilja. Därför föreslår vi extratjänster.
            Det skulle ge arbetstillfällen men också stärka det ideella föreningslivet,
            som vi vet har det väldigt tufft på många håll i dag. Det är ibland
            svårt att hinna kombinera föräldraskap och arbete och dessutom
            ta på sig uppdrag inom föreningslivet. Dessa tjänster skulle innebära
            en stöttning i det arbetet. Jag tror att vi alla som varit eller
            är föreningsaktiva vet hur viktig den person är som till exempel
            jobbar som kanslist i en idrottsförening och är navet i hela verksamheten.
            Sedan kan vi föräldrar gå in och ta vårt ansvar i föreningsverksamheten.
          </note>
          <note>
            Fru talman! I spåren av den höga arbetslösheten och de höga avgifter
            som många kommuner tar ut är det i dag många barn och unga som
            inte kan ta del av musik- och kulturskolan eller idrott och friluftsliv.
          </note>
          <note>
            Vi socialdemokrater strävar efter att alla barn och unga ska
            ha rätt till kultur och idrott och en aktiv fritid. Därför gör
            vi en satsning på 300 miljoner kronor i vårt budgetalternativ
            på ett handslag med föreningslivet. Peter Jonsson kommer senare
            i debatten att lyfta fram denna satsning ytterligare.
          </note>
          <note>
            Vi inför också ett stimulansbidrag till kommunerna på 50 miljoner
            kronor för att utveckla musik- och kulturskolorna och hålla nere
            avgifterna. Många lyfter fram musik- och kulturskolan som den
            verksamhet som gjort Sverige starkt på den internationella musik-
            och kulturarenan. Den har erbjudit många barn, oavsett familjens
            inkomst, möjlighet att utvecklas inom musik, teater och dans.
            Det sker i dag en spännande utveckling, till exempel inom El Sistema,
            där man jobbar utifrån ett socialt perspektiv med kulturen. Men
            även den mer traditionella musik- och kulturskolan bedriver en
            mycket uppskattad och professionell verksamhet.
          </note>
          <note>
            Tyvärr ser vi i dag att det är stora skillnader mellan barns
            möjlighet att vara med, eftersom kommunerna prioriterar så olika.
            Vi socialdemokrater vill stimulera kommunerna till att verkligen
            satsa på musik- och kulturskolan. Vi delar också Sveriges musik-
            och kulturskoleråds, Smoks, uppfattning att regeringen borde ta
            initiativ till att i samarbete med Smok och SKL utarbeta en nationell
            strategi för Sveriges musik- och kulturskolor.
          </note>
          <note>
            Fru talman! När den borgerliga regeringen avskaffade den fria
            entrén på de statliga museerna rasade besökssiffrorna med närmare
            två miljoner. Vi vill i årets budget återinföra fri entré, men
            också på sikt verka för fri entré på regionala museer. Detta kommer
            Isak From att belysa närmare lite senare under dagens debatt.
          </note>
          <note>
            Vi socialdemokrater tror på det livslånga lärandet och alla människors
            möjlighet till utbildning och bildning. Arbetslösheten ligger
            i dag konstant på ca 8 procent. Bland de arbetslösa har gruppen
            ungdomar under 25 ökat kraftigt. En del av dessa ungdomar saknar
            grundskola eller gymnasieutbildning. För att stå starka i framtiden
            måste vi i Sverige konkurrera med hög kompetens och goda arbetsvillkor,
            inte med låga löner. Vi socialdemokrater lägger därför sex gånger
            så mycket som regeringen på skolans område. Inom vårt budgetområde
            satsar vi socialdemokrater på ett ökat antal utbildningsplatser
            inom folkhögskolorna. Vi vet att deras pedagogik oftast ger bra
            resultat och gör att fler får möjlighet till en examen som kan
            leda vidare till fortsatta studier eller jobb. Detta tycker vi
            är en bättre prioritering och en bättre väg att gå än att placera
            människor i fas 3, en verklighet för allt fler unga människor
            i det borgerliga Sverige.
          </note>
          <note>
            För oss socialdemokrater har folkbildningen en viktig plats i
            ett demokratiskt samhälle. Att få mötas, ta del av andra människors
            erfarenheter, dela med sig av sina egna och få lära sig nya saker
            är en nödvändighet för att ett samhälle ska utvecklas. Vi vet
            också att det på många orter i Sverige är folkbildningen som står
            för kulturarrangemang, studiecirklar och föreläsningar i närområdet.
            För oss är det en viktig princip att folkbildningen ska vara fri
            och frivillig. Det är folkbildningen själv som bestämmer vad man
            ska göra utifrån de syften som riksdagen beslutar om.
          </note>
          <note>
            Nu väljer regeringen att lämna den principen genom att man öronmärker
            en del av folkbildningsanslaget. Detta är ett avsteg som vi socialdemokrater
            inte ställer oss bakom. Den här frågan kommer Per Svedberg att
            diskutera när vi ska behandla det betänkande som är nästa punkt
            på dagordningen.
          </note>
          <note>
            En riktig långkörare inom vårt område är frågan om scenkonstpensionerna.
            Kulturutskottet har haft tillkännagivanden till regeringen om
            att lösa frågan, och kulturministern lovade innan hon blev minister
            att detta skulle lösas så fort man fick regeringsmakten. Nu har
            snart två mandatperioder gått, och vi har fortfarande inte sett
            någon färdig lösning. I budgetpropositionen aviseras att man ska
            lösa problemet, men trots det finns det fortfarande en oro för
            hur en trygg omställning ska åstadkommas.
          </note>
          <note>
            Enligt uppgift har man ännu inte påbörjat några förhandlingar
            mellan arbetsmarknadens parter, detta beroende på att man saknar
            viktiga besked från regeringen. Det första är övergångsbestämmelserna
            för PISA-förordningen, där man från en berörd parts sida känner
            stor oro över att man inte får någon insyn i det arbete som Regeringskansliet
            bedriver. Det andra är besked från regeringen om att avsatta pengar
            för pension ska användas till kvalitetsstärkande insatser – en
            vedertagen princip är ju att pensioner är uppskjuten lön. Det
            tredje är bristen på underlag. Det underlag som nu ligger till
            grund är siffror från 2006. Därför har vi socialdemokrater tillsammans
            med Vänsterpartiet och Miljöpartiet en reservation i dagens betänkande
            där vi lyfter fram denna oro och att förändringen inte får minska
            scenkonstnärernas möjligheter att arbeta under trygga villkor
            eller innebära att tryggheten riskeras vid omställning till andra
            yrken.
          </note>
          <note>
            Herr talman! I förra veckan kom Myndigheten för kulturanalys
            med sin rapport om Skapande skola. Det var i många stycken en
            rapport som är mycket kritisk till det som kulturministern så
            ofta vill lyfta fram som en stor succé.
          </note>
          <note>
            Rapporten pekar på att det är svårt att se att målen för Skapande
            skola nås, att förankringen på många ställen är dålig, att det
            kan finnas undanträngningseffekter, det vill säga att det i själva
            verket har blivit mindre kultur för många barn, att man inte anlitar
            professionella kulturarbetare, vilket inte minst de fackliga organisationerna
            har påpekat tidigare, liksom att verksamheten inte är integrerad
            med skolarbetet. Detta är bara några exempel. Men det kanske mest
            allvarliga är nog ändå det att Skapande skola når endast 50 procent
            av barnen, och det är oftast de barn som redan får ta del av kultur
            som har fått ännu mer.
          </note>
          <note>
            Vi socialdemokrater vill ha en fördjupad utvärdering av Skapande
            skola, och med denna rapport som grund är jag än mer övertygad
            om att det behövs. Den ska ske i samarbete mellan Kulturrådet
            och Myndigheten för kulturanalys.
          </note>
          <note>
            Herr talman! I vårt budgetalternativ finns det närmare 600 miljoner
            kronor mer för kultur, idrott och folkbildning. Vi gör en tydlig
            politisk prioritering. Vi socialdemokrater ser den kraft som finns
            i att ge fler möjlighet att ta del av och också själva vara delaktiga
            i kultur och idrott, och vi vet att det också skapas arbetstillfällen.
            Men framför allt skulle det ge en positiv utveckling där människor
            kan känna hopp och framtidstro.
          </note>
          <note>
            Herr talman! Sverige är fortfarande ett fantastiskt land att
            leva i, men någonting håller på att gå sönder. Det behövs en politik
            som ger alla människor förutsättningar att delta i samhällsutvecklingen.
            Vi vill att vi ska bygga framtiden tillsammans. Jag ställer mig
            bakom vårt särskilda yttrande i dagens betänkande samt samtliga
            socialdemokratiska reservationer, men jag yrkar bifall bara till
            reservation 2.
          </note>
          <note type="speaker">
            Anf. 110 TINA EHN (MP):
          </note>
          <note>
            Herr talman! Sverige behöver en ambitiösare kulturpolitik – en
            politik som är ärlig och ser kulturpolitiken som en av de mest
            betydelsefulla ingredienserna i ett samhällsbygge – det kloka
            samhällsbygget, som ger den växande människan kraft att utvecklas.
          </note>
          <note>
            Vi människor gillar att mötas, att nyfiket uppleva det nya, att
            få testa, vara delaktiga och pröva oss fram. Politik är inte att
            skapa fasta och färdiga lösningar. Politik bygger på ideologier
            och uppfattningar om vilket gemensamt samhälle vi vill ha. Det
            handlar om vad som bör stödjas och stimuleras, vad som ska styras
            och vad man ska låta bli att styra. Stora politiska skiljelinjer
            finns i och med partier och ideologier.
          </note>
          <note>
            Det finns ideologier och partier som delar upp människor, ställer
            människor mot varandra, ibland på grumliga grunder. Det finns
            också politik, ideologier och partier som vill utjämna klyftor
            och ge fler möjligheter för människor att delta, att utvecklas,
            att vara med och finna lösningar på våra gemensamma utmaningar.
          </note>
          <note>
            Jag och Miljöpartiet har valt väg. Vi har valt en väg som är
            öppen och tolerant. Vi vill inte begränsa människor eller tankar.
            Vi vill göra det möjligt för barn, unga och äldre, oavsett vem
            man är, vad man tror på, var man kommer ifrån eller vem man älskar.
          </note>
          <note>
            Vi tror att genom satsningar på tillgång till kulturens mötesplatser,
            kulturens skapande kraft och kulturens spegling av hur vårt gemensamma
            samhälle mår och är ger vi fler människor fler möjligheter. Det
            handlar om att barn och unga får chansen att lära sig läsa och
            när möjligheten finns att lära sig spela ett instrument eller
            att få pröva på att känna dansens glädje sprida sig genom kroppen.
            När människor får pussla ihop sina ettor och nollor och skapa
            de nya spelen i den nya tekniken är förmodligen den rikliga fantasin
            en stor fördel. Och fantasi utvecklas genom lek, lust, skapande
            och uppmuntran.
          </note>
          <note>
            Det är viktigt för politiken att inte förminska kulturens betydelse.
            Vi behöver göra tvärtom. Vi behöver se att kultur är en del av
            bildningen och en del av oss människor. Den är livsnödvändig för
            att samhällen och platser, liv som vi delar, ska fungera.
          </note>
          <note>
            Är regeringens kulturpolitik dålig? Nja, man ska väl aldrig vara
            för kaxig i politiken och alltid påstå att alla andra har dålig
            politik och att man har de bästa lösningarna, men man kan ju försöka
            vara ärlig. Jag skulle vilja citera Maria Wetterstrand, vårt tidigare
            språkrör i Miljöpartiet, som ofta kom tillbaka till rådet: Om
            du inte vet vad du ska säga, prova att säga som det är. Jag ska
            försöka göra det. Det är klart att det är min uppfattning.
          </note>
          <note>
            Regeringens politik är för snäv i synen på kulturens betydelse.
            Den faller offer för regeringens jobbpolitik och för en stramare
            syn på utbildning, ett ointresse för vissa kulturyttringar och
            felaktiga satsningar. Jag tänker ta exemplet Kulturarvslyftet,
            som nämndes tidigare. I oktober i år fanns det uppgifter att ta
            del av. Enligt de uppgifterna har sedan Kulturarvslyftet sedan
            starten satt ungefär 300–350 personer i arbete i stället för beräknade
            3 200. I dagsläget har Riksantikvarieämbetet och Arbetsförmedlingen
            fördelat ungefär 45 miljoner kronor. Det är knappt en sextondel
            av alla pengarna.
          </note>
          <note>
            År 2014 avvecklas Kulturarvslyftet. De miljoner som inte används
            kommer inte att gå till kulturen utan går tillbaka in i Arbetsmarknadsdepartementet.
            Det är synd. En vad var det vi sade-känsla infinner sig. Egentligen
            hade jag gillat bättre att inte kunna säga så, för då hade det
            visat sig att det gick att skapa dessa jobb.
          </note>
          <note>
            Eftersom vi i Miljöpartiet inte haft full inblick i hur det verkligen
            är möjligt att få till jobb inom den här sektorn på det här viset
            har vi sagt att vi ger det en chans. Men det blev inte en stor
            kultursatsning, vilket man faktiskt påstod, och det blev dessutom
            inte alla de jobb som var avsedda.
          </note>
          <note>
            Om man tittar på vad Arbetsförmedlingen har uttryckt runt det
            hela säger de i den senaste återrapporten, liksom i föregående,
            om Kulturarvslyftet att den främsta åtgärden för att öka antalet
            deltagare är att höja anordnarbidraget. Jag skickar med denna
            fråga härifrån talarstolen till kulturministern: Om man har vetat
            detta, vad har man gjort? Varför har man inte gått vidare med
            den här saken? Det har vi stött på när vi har varit ute och frågat
            runt om arbetstillfällena och varför de inte kommer.
          </note>
          <note>
            Vad skiljer sig mellan vad Miljöpartiets satsningar inom kulturpolitiken
            avser och regeringens politik? I den budget som vi lade fram har
            vi framför allt satsat på förbättrade villkor för kulturskapare.
            Vi tycker att det är viktigt med ett lyft för det svenska biblioteksväsendet
            och en förstärkt folkbildning.
          </note>
          <note>
            Skillnaden i pengar är ganska stor om man tittar i budgeten:
            Vi har lagt 1 315 000 000. Om man ska vara ärlig, vilket jag har
            sagt att jag ska försöka vara här, handlar det mycket om folkbildning
            – 1 miljard. Men det ingår som sagt i kulturbudgeten. Så ser det
            ut.
          </note>
          <note>
            Våra satsningar handlar om bättre villkor för kulturskapare och
            omfattar ungefär 130 miljoner kronor för kommande år. En del under
            detta är att vi vill att samtliga konstnärsstipendier ska vara
            skattepliktiga och pensionsgrundande. Vi vill att utställningsersättningarna
            enligt det så kallade MU-avtalet ska gälla och att det ska vara
            mer pengar till det.
          </note>
          <note>
            Vi tycker att scenkonstallianserna är bra och att de ska utvecklas
            och omfatta fler kulturutövare.
          </note>
          <note>
            Vi värnar biblioteksersättningen, som vi har diskuterat tidigare.
            Vi tycker att överenskommelser mellan regeringen och författarförbund,
            svenska tecknare och Sveriges fotografer om rätten till förhandlingar
            är viktiga. Vi vill ha en uppräkning av grundbeloppet med 2 kronor.
          </note>
          <note>
            Det fria kulturlivet får för lite uppmärksamhet från den här
            kammaren. Det är min erfarenhet efter att ha suttit som ledamot
            i kulturutskottet i drygt tre år. Det fria kulturlivet är rent
            krasst väldigt kostnadseffektivt, och det är kultur i olika former
            i hela landet. Det är kanske lite svårt för oss politiker här
            i riksdagen att fånga in vad man genomför och när och hur och
            så vidare, men vi är förmodligen allihop väl medvetna om dess
            betydelse.
          </note>
          <note>
            Det fria kulturlivet är mer än till för att underhålla. Det bryter
            ny mark, och detta sker ofta under knappa förhållanden. Vi har
            sagt att vi tycker att anslaget till de fria grupperna bör ökas
            med 20 miljoner.
          </note>
          <note>
            Vi har blivit uppmärksammade på den individuella visningsersättningen.
            Jag tror att alla i kulturutskottet har fått mycket information
            om att man vill ha ökade anslag. Det är något vi har tagit fasta
            på i den budget vi lade fram. Där har vi sagt att en höjning på
            10 miljoner är helt i sin ordning och skulle behövas. Det gör
            jättemycket för dessa grupper.
          </note>
          <note>
            Jag nämnde folkhögskoleplatserna, och jag tror att jag kommer
            att komma tillbaka till det under dagen. Sammanlagt läser 12 000
            elever in gymnasiekompetens på folkhögskola varje år. Problemet
            är att alla som vill läsa på folkhögskolor inte får plats, och
            vi ser ett stort behov. Vi ser också stora möjligheter för barn
            och unga och människor över huvud taget att läsa på folkhögskolorna.
            Vi föreslår helt enkelt 10 000 nya platser på folkhögskolor. Vi
            har en stor budgetsatsning där.
          </note>
          <note>
            Något annat som har uppmärksammats under de senaste åren är musik-
            och kulturskolorna runt om i Sverige. Det är något vi ofta frånhänder
            oss här i kammaren som en kommunal fråga. Vi har blivit uppvaktade
            i kulturutskottet. De efterfrågar en nationell strategi för unga.
          </note>
          <note>
            När man tittar på problematiken ser man att det sedan den senaste
            lärarutbildningsreformen inte längre finns utbildningar inriktade
            specifikt mot undervisning i musik- och kulturskolan. Det har
            uppmärksammats mycket.
          </note>
          <note>
            De som kan strukturen när det gäller hur den svenska kulturskolan
            är uppbyggd är mycket bekymrade. Hur ska kompetensförsörjningen
            klaras av? Hur ska vi trygga verksamheternas fortsatta utveckling?
            Hur kan man jämna ut kostnadsskillnaderna i kommunerna? Vi tycker
            att vi behöver ta in dessa frågor i en strategi, precis som Sveriges
            Musik- och Kulturskoleråd efterfrågar.
          </note>
          <note>
            En annan sak vi har tagit upp är frågan om fristadsförfattare
            och hur det skulle kunna utvecklas. Om man följer frågan ser man
            att det händer mycket positivt runt om i landet. Det är också
            något som Kulturrådet har ökade ambitioner inom. Vi tycker att
            det är viktigt att stödja de ambitionerna och vidga fristadsbegreppet
            till att omfatta förföljda kulturarbetare ur andra konstformer.
            Precis som Kulturrådet efterfrågade har vi ett anslag på 5 miljoner
            där.
          </note>
          <note>
            Det finns flera satsningar som är viktiga. Jag tänkte plocka
            ut en som handlar om det vi brukar kalla miljonprogramsområdena
            i Sverige. Här har vi en inbakad satsning i vår budget. Där kan
            ideella föreningar tillsammans med kommunala eller privata aktörer
            ha möjlighet att ansöka om medel för lokala satsningar. Det kan
            handla om att utveckla teater, slöjd, konst eller utsmyckning
            av bostadsområden. Jag tror att det är en väldigt bra satsning,
            och den visar redan på positiva effekter när vi har pratat om
            den.
          </note>
          <note>
            En regel vi behöver efterleva är den enprocentsregel som finns
            vid offentlig utsmyckning. Där rekommenderas att 1 procent av
            kostnaden för offentlig byggnation utgår till smyckning av konst.
            Regeln har flera fördelar: Den bidrar till en estetiskt tilltalande
            offentlig miljö samtidigt som den skapar möjligheter för konstnärer
            att arbeta för rimliga ersättningar.
          </note>
          <note>
            I början av mitt anförande tog jag upp frågan om ideologier och
            skillnader. Jag tycker nämligen att det är svårt att blunda för
            vilken avgrundsdjup skillnad det är mellan Sverigedemokraternas
            politik för kultur och oss i Miljöpartiet. I stort vill Sverigedemokraterna
            minska anslaget på varje budgetområde och budgetpunkt där vi i
            Miljöpartiet ser att det finns behov och där budgeten behöver
            stärkas.
          </note>
          <note>
            Det är intressant att se att det är en viktig skiljelinje. Alla
            budgetposter, tror jag, som har något med internationellt samarbete
            att göra – till och med bidrag till nationell och internationell
            ungdomsverksamhet – vill Sverigedemokraterna minska anslaget till.
            Jag vet inte vilka visioner och vilken värld Sverigedemokraterna
            har och vill möta, men jag tycker att det är dags att uppmärksamma
            detta och att svar ges.
          </note>
          <note>
            Avslutningsvis är kultur, för oss i Miljöpartiet, en nyckel till
            mänsklig kraft. Den ökar livskvaliteten, den utmanar, utvecklar
            och skapar mening och den ger sammanhang.
          </note>
          <note>
            Sist och slutligen vill jag naturligtvis ställa mig bakom Miljöpartiets
            alla förslag, punkter och reservationer, och jag yrkar bifall
            till reservation 2 här och nu.
          </note>
          <note type="speaker">
            Anf. 111 MARGARETA LARSSON (SD):
          </note>
          <note>
            Herr talman! Kultur diskuterar vi i dag, och kultur och historia
            speglar och används för att förstå vår samtid. Den stakar ut en
            förväntad väg till och en förhoppning om en bättre framtid. Kulturen
            skapar gränserna för en förståelse av den gemensamma identiteten
            och det sociala rum vi levt i, lever i och kommer att leva i.
          </note>
          <note>
            Jag är övertygad om att vi någon gång i livet får ett behov av
            att lära känna våra rötter. Det kan vara särskilt tydligt ju äldre
            vi blir. Var kommer jag ifrån, finns det någon jag kan känna igen
            mig i eller finns det någon i min släkt som varit med om något
            särskilt? Finns det en historisk och kulturell förklaring till
            varför vi är som vi är?
          </note>
          <note>
            Kulturen behövs för att ge oss en kontext när det gäller vilka
            vi är och hur det blev så här.
          </note>
          <note>
            Jag tror att de flesta – även jag – förstår att kulturen inte
            ska vara någon form av museum för gamla reliker. Vi förstår att
            kulturen i varje tidsepok har fyllt en viktig funktion genom att
            den har varit med och tänjt på gränserna och skapat utrymme för
            förändring och utveckling. Men trots att kulturen har känt sig
            motarbetad av sin samtid under alla tidsåldrar, kan den inte heller
            slå undan det fundament som den står på. Dagens kulturpolitik
            är alltför fokuserad på att skapa utrymme och tänja gränser –
            det är en uppfattning som vi har – och detta så till den grad
            att många kulturutövare själva verkar ha glömt sitt ursprung.
            Det viktiga blir inte längre kulturens funktion utan dess hantverk.
          </note>
          <note>
            Utan en gemensam förståelse för kulturen och historien riskerar
            vi att bli rotlösa och endast fokusera på nuet och ytlig provokation
            utan innehåll och framför allt utan sammanhang.
          </note>
          <note>
            Herr talman! Det finns ett växande intresse hos allt fler av
            oss av att förstå tidigare historiska gåtor och förhållanden som
            har präglat oss i generationer, speciellt när det gäller levnadsförhållandena
            för fattig och rik, kunskap om hantverk, överlevnad i svåra tider
            och folktro.
          </note>
          <note>
            Som exempel kan jag nämna det genomslag som programmet Antikrundan
            fick. Helt plötsligt kunde man få en levande historia kring den
            byrå som man har haft stående hemma i ett hörn i 30 år. Kulturpolitiker
            och kulturutövare i stort borde ge akt på att folk i hög grad
            mer uppskattar historien bakom och berättelsen om det gamla släktsmycket
            eller byrån än det ekonomiska värdet.
          </note>
          <note>
            Släktforskning är en annan bit som ökar i intresse, möjligtvis
            utifrån den rotlöshet som många känner i form av ett föränderligt
            samhälle och splittrade relationer. Här blir det plötsligt exotiskt
            för många att få kännedom om gamla namns betydelse i släktgrenar,
            olika dialekter med språkliga skillnader och betydelsen av gamla
            ortsnamn. Vi har hört sommarpratare tala om våndan av att ha en
            mördare i släkten trots att det har gått nästan 100 år sedan dådet
            begicks.
          </note>
          <note>
            Vi ser inget motsatsförhållande mellan kultur i går, kultur i
            dag och kultur i framtiden. Jag tror att alla tre behöver varandra.
            Däremot ställer vi oss inte bakom en kulturpolitik som går ut
            på att allt som är gammalt ska raderas till förmån för allt nyare
            influenser. Det fyller inget syfte.
          </note>
          <note>
            Däremot tycker vi att det behövs en balans. Inte ens kultur som
            redan har visat sig stå emot tidens tand klarar sig på egen hand
            hur länge som helst. De omdisponeringar vi gör i vårt förslag
            tycker vi innebär en bättre balans. Det innehåller satsningar
            på att bevara vårt kulturarv – gärna genom att göra detta möjligt
            för regioner, enskilda och andra som brinner för förståelsen av
            kulturen och dess historia. Dessa satsningar sker i mångt och
            mycket på bekostnad av samtidskonst, men till saken hör att kulturarvet
            har få finansiärer förutom det allmänna. Författare och konstnärer
            som är samtida har fler möjligheter. De har privata intressen,
            förlag, publik, tv, radio, medier, upphovsrätter med mera. Möjligheterna
            att finansiera framtagandet av ny kultur utan statliga pengar
            är större än möjligheten att bevara gammal, tycks det som.
          </note>
          <note>
            Vi anser därför, herr talman, att det är dags och att det ligger
            helt rätt i tiden att upprätta en nationell kulturarvsfond och
            en nationell kulturkanon för att öka både kunskap och status kring
            vårt gemensamma arv och vad som har präglat oss i generationer.
          </note>
          <note>
            Men utgiftsområdet handlar inte bara om kultur. Vi anser att
            när det gäller trossamfund och kultur finns det också en annan
            gemensam nämnare – Svenska kyrkan. Det går inte att bortse från
            kyrkan, som är tätt sammanflätad med vår historia och kultur och
            inte minst med vår gemensamma kristna identitet. Många människor
            känner starkt för kyrkorummet och kyrkobyggnaden, även om man
            inte är direkt troende. De står som en symbol för något hållbart
            och en länk till vår tidigare historia. I ett internationellt
            perspektiv har Sverige – vilket få andra länder har – ett stort
            antal välbevarade byggnader med tillhörande inventarier sedan
            1 000 år tillbaka. De 3 400 kyrkobyggnaderna är ett levande arv
            som vi har fått från tidigare generationer, och vi sätter ett
            stort värde på att kunna förvalta dem inför framtiden.
          </note>
          <note>
            Herr talman! Man har även kommit fram till att det finns ett
            starkt samband mellan kultur och hälsa. Vi som har barn har kunnat
            se deras naturliga glädje kring skapande verksamheter, ordlekar,
            sånger och rollspel. Detta har inte bara utvecklat det sociala
            samspelet utan även det språkliga och kreativa sinnet. Vi har
            för avsikt att fortsätta tillgängliggöra kulturen för de yngsta
            barnen när det gäller Skapande skola, men även för de äldre och
            för dem som har funktionshinder. Jag tror att jag törs påstå att
            allt som ökar livsglädje, utmaningar och gemenskap minskar ohälsa.
            Som ringar på vattnet handlar det då också om mindre samhällskostnader
            i form av depressioner och andra sjukdomar. Vi vet även att idrott
            och friskvård kan motverka många ålderssjukdomar, bidra till att
            förhindra fallolyckor och bryta ensamhet och den sociala isolering
            som många äldre lider av.
          </note>
          <note>
            Herr talman! Sverige är ett litet land som ändå har stått sig
            bra internationellt inom såväl design som musik och idrott. Det
            är många svenskar inom kultur och idrott som har bidragit till
            ett internationellt gott rykte för Sverige. Bland annat tänker
            jag på en stor andel idrottsmän och idrottskvinnor som har slagit
            igenom. Vi tror att den potential som vi hittills har sett i svensk
            idrott kommer att fortsätta. Det är ingen engångsföreteelse. Om
            vi nu har visat att det i detta lilla land finns en stor potential
            inom idrotten bör vi även fortsätta att satsa på eliten, anser
            vi. Vi ska komma ihåg att barn och ungdomar ser upp till elitidrottare
            som förebilder och därmed motiveras till idrott. Det kan generera
            många framtida talanger. Och det är inte bara elitidrotten som
            får en skjuts av detta, utan jag tror att även handikappidrotten
            kan få det.
          </note>
          <note>
            Slutligen, herr talman, vill jag säga att Sverigedemokraterna
            satsar på historiska kulturvärden för att bevara kulturarvet och
            ge vägledning i sökandet efter identitet. Vi satsar på att få
            ut kulturen till fler åldersgrupper så att fler utanför kultureliten
            kan få uppleva och uppskatta kultur. Vi satsar på spetsen inom
            idrott och även på att fler kan få njuta av fysisk aktivitet.
          </note>
          <note type="speaker">
            Anf. 112 LARS OHLY (V):
          </note>
          <note>
            Herr talman! Oppositionen svartmålar. Regeringspartierna skönmålar.
            Så är det. Så var det även före valet 2006. Majoritetspartierna
            tyckte att det mesta gick åt rätt håll. De dåvarande oppositionspartierna,
            som nu sitter i regering, tyckte att allting var åt skogen.
          </note>
          <note>
            Då kan man fråga sig: Finns det någon objektiv sanning? Det går
            i alla fall att läsa ut en del siffror på vart samhällsutvecklingen
            är på väg. Skillnaden jämfört med 2006 är att arbetslösheten nu
            är nästan dubbelt så stor. Då kan man få lite problem om man säger
            att Sverige är på rätt väg, att det går åt rätt håll eller så.
          </note>
          <note>
            Enligt de flesta undersökningar har klyftorna i samhället ökat
            väsentligt. Fattigdomen ökar i Sverige i dag. Då är det lite jobbigt
            att företräda uppfattningen att den politik man står för är en
            politik som går åt rätt håll. Utbildningsresultaten och skolresultaten
            går ned. Svenska elever kan mindre i dag än de har kunnat tidigare.
            Då får man nästan heta Jan Björklund för att lyckas påstå att
            Sverige är på rätt väg.
          </note>
          <note>
            Utförsäkringar från de sociala försäkringssystemen har lett till
            att allt fler människor har tappat tron på samhället som en gemensam
            grund för att bygga ett liv. Samtidigt ifrågasätts sociala rättigheter
            som många tidigare har trott skulle vara självklara – rätten till
            assistans, rätten till transporter och rätten för människor med
            funktionshinder och sjukdomar att på lika villkor delta i samhällslivet.
          </note>
          <note>
            Jag är säker på att mina vänner i regeringspartierna tycker att
            jag svartmålar, men även på konstens och kulturens område finns
            det rätt mycket som pekar åt fel håll.
          </note>
          <note>
            Jag vet inte om ni tittade på Gomorron Sverige i morse. De hade
            en särskild gäst – de har ofta det på morgnarna. I morse var det
            Dennis Lyxzén. Han är känd som punkare och sångare i The (International)
            Noise Conspiracy och Refused. Han har jobbat med kultur i hela
            sitt vuxna liv. Han har haft förmånen att dessutom kunna göra
            det på ett sätt så att han har kunnat försörja sig på det.
          </note>
          <note>
            Han var otroligt kritisk mot kulturpolitiken i landet i dag.
            Han sade så här: Det verkar som om man tror från de styrandes
            sida att kultur bara ska vara underhållning, som om all kultur
            dessutom måste bära sina egna kostnader för att vara bra. Då har
            man inte förstått ett vitten av vad konst och kultur egentligen
            är. Vi har ingen kulturpolitik värd namnet i dag.
          </note>
          <note>
            Det här är inte en enskild kulturarbetare. Det här är inte någonting
            som bara några få säger. När jag är ute och pratar konst- och
            kulturpolitik är det till och med så att jag ibland får försvara
            kulturministern, för hon är inte så dålig som många kulturarbetare
            påstår. Men visst är det dåligt.
          </note>
          <note>
            Jag skulle vilja säga att det som saknas kanske framför allt
            är ett tillgänglighetsperspektiv, ett tillgänglighetsperspektiv
            som behövs på tre olika sätt.
          </note>
          <note>
            Det första handlar om den självklara rätten att själv få utöva
            kultur. Naturligtvis är den rätten ännu viktigare för barn och
            ungdomar, eftersom det är då vi lär oss. Därför är kulturskolan
            en av de viktigaste institutionerna vi har. Tyvärr finns den inte
            i alla kommuner. Tyvärr tar de rikaste kommunerna, moderatledda
            kommuner i Storstockholm, ut avgifter som gör att hinder finns
            för många barn att delta. Men kulturskolan i sig är en fantastisk
            uppfinning. Samtidigt utbildas inte tillräckligt med pedagoger
            som kan fullgöra kulturskolans uppgifter.
          </note>
          <note>
            Här behöver vi verkligen satsa, om vi menar allvar med alla barns
            och ungdomars rätt att själva få pröva på. Bland dem finns det
            – det är jag övertygad om – mängder av pojkar och flickor som
            så småningom skulle kunna bli virtuoser på sina områden, om de
            bara fick chansen att pröva på. Men där finns också många som
            i likhet med mig sannolikt saknar någon större begåvning för konstskapande
            och som ändå skulle växa och tycka att det var roligt att faktiskt
            få pröva på.
          </note>
          <note>
            Amatörkulturen är också ett sätt att stimulera människor. Det
            handlar om rätten att delta, att själv få pröva på, att själv
            få skapa. Folkbildningen och studieförbunden har en självklar
            roll i alla människors rätt till kulturskapande.
          </note>
          <note>
            På alla de här områdena går det åt fel håll. Men detta är bara
            en del av den tillgänglighet som är nödvändig.
          </note>
          <note>
            Den andra delen gäller tillgång till den professionellt utövade
            kulturen. Där handlar det om att ändra synsätt, att inte se kulturen
            som något särintresse.
          </note>
          <note>
            Kulturborgarrådet i Stockholm säger med stolthet: Jag företräder
            inte kulturarbetarna. Nej, det är synd. Det skulle vara omöjligt
            för någon som är ansvarig för sjukvården att säga: Jag företräder
            inte dem som arbetar inom sjukvården. Det bör man göra. Om man
            vill ha kvalitet inom sjukvården måste man se till att de som
            är anställda där får goda villkor.
          </note>
          <note>
            Samma sak gäller kulturen. Kultur som välfärd förutsätter att
            konstutövare och kulturskapare har goda villkor. Då måste villkoren
            förbättras. Det är svårt att försörja sig på sitt konstnärskap
            i dag. Många kulturutövare har villkor som är långt under vad
            som är rimligt. Allra värst är det för kvinnliga bildkonstnärer.
            De tjänar i genomsnitt på sitt heltidsutövande av konstnärskapet
            ungefär 12 600 kronor i månaden. Det är skamligt.
          </note>
          <note>
            Det behövs naturligtvis också fler mötesplatser och fler investeringar
            för att konsten och kulturen ska få ta plats. Inte heller där
            går det åt rätt håll. Vi ser inte någon sorts genomtänkt tanke
            på att människor ska få tillgång till kultur, utan kulturen ska
            vara som en vara bland andra. Kulturen ska vara någonting man
            kan välja eller välja bort. Den ses inte som en gemensam nyttighet.
          </note>
          <note>
            Den tredje tillgänglighetsaspekten handlar om det självklara,
            nämligen att bygga bort alla hinder som finns för alla oss som
            har någon form av funktionshinder. Det handlar om att se till
            att vi människor, oavsett var vi befinner oss i livet och oavsett
            vad vi lider av för skavanker eller sjukdomar har rätten och möjligheten
            att ta del av all den kultur som produceras i landet.
          </note>
          <note>
            Mot detta har vi en regering som har till uppgift att rätta till
            problemen och att beskriva en riktning som gör att man skapar
            hoppfullhet och kanske åtminstone lite hopp om framtiden hos dem
            som arbetar inom kultursektorn. Det har man inte lyckats särskilt
            bra med, om jag ska vara snäll.
          </note>
          <note>
            I den här talarstolen och på andra håll har kulturministern och
            andra företrädare för Alliansen sagt att den största kulturpolitiska
            reform som regeringen har åstadkommit är jobbskatteavdraget. Då
            är man något begränsad i sitt synsätt, skulle jag vilja säga.
          </note>
          <note>
            Det är man först och främst eftersom man då förvandlar konsten
            och kulturen till en vara och säger: Ja, men det är någonting
            som folk kan köpa om de får mer pengar. Då har man inte alls förstått
            kulturens betydelse. Men det handlar också om att man då utesluter
            stora delar av befolkningen från möjligheten att i större utsträckning
            ta del av kultur. Det är inte bara så att arbetslösa inte har
            fått något jobbskatteavdrag. De har också fått försämringar, precis
            som de sjuka har fått försämringar. Och pensionärerna har inte
            heller fått något jobbskatteavdrag. Tydligen är rätten att få
            tillgång till kultur begränsad till dem som arbetar. Och tydligen
            är nödvändigheten av att satsa på kultur störst i gruppen högavlönade
            män. Det är inte riktigt min syn.
          </note>
          <note>
            Dessutom har vi en kulturminister som i varje fall enligt tidningsuppgifter
            vid något tillfälle sagt: Ja, jag skulle lika väl kunna kallas
            underhållningsminister. Det var ganska underhållande sagt, men
            om det är sant är det precis det som Dennis Lyxzén kritiserar,
            att all kultur ska vara underhållande. Kultur är inte det, och
            kultur ska inte vara det. Kultur ska reta och provocera. Kultur
            ska tänja gränser. Kultur ska till och med göra mig upprörd och
            förbannad. Och det kan vara riktigt bra kultur, kanske just för
            att jag blir retad och upprörd.
          </note>
          <note>
            Vi behöver väsentligt mer pengar till kulturen och till kulturutövarna.
            I Vänsterpartiets budgetalternativ satsar vi på scenkonstallianserna,
            på uppsökande bibliotek, på att återinföra fri entré på de statliga
            museerna och införa fri entré på regionala och lokala museer,
            på att höja den individuella visningsersättningen för konstnärer
            och utställningsersättningen, på att öka filmstödet och stödet
            till digitalisering av biografer och på att införa ett lokalstöd
            för ungdomars kulturutövande. Det behövs mer pengar. Man kan inte
            prata sig fram till en bättre kulturpolitik. Men det behövs också
            en genomtänkt syn på kulturens betydelse, som i dag helt saknas
            hos regeringen.
          </note>
          <note>
            Herr talman! Jag står naturligtvis bakom Vänsterpartiets alla
            fyra reservationer och det särskilda yttrande som vi har. Men
            jag skulle vilja lyfta fram två reservationer som jag yrkar bifall
            till.
          </note>
          <note>
            Den första handlar om scenkonstpensionerna. Det är en gemensam
            reservation mellan Socialdemokraterna, Miljöpartiet och Vänstern.
            Jag ska ärligt säga att jag var glad när jag hörde nyheten att
            man skulle sätta i gång med förhandlingar, att det äntligen var
            på väg att lösas. Det här är nämligen en fråga som har dragits
            i långbänk i den här kammaren och i politiken alldeles för länge.
            Men när jag sedan läste vad regeringen sade fick jag en otäck
            känsla av att man faktiskt räknade med att tjäna pengar på ett
            nytt system för scenkonstnärernas pensioner. Det fanns nämligen
            en mening i det pressmeddelande som Lena Adelsohn Liljeroth gick
            ut med som jag reagerade på: Vi räknar med att en ny överenskommelse
            ska kunna generera större utrymme för andra kultursatsningar.
          </note>
          <note>
            Frågan om scenkonstpensionerna måste lösas, och pengar till andra
            kultursatsningar måste vi ta från annat håll. Vi måste se till
            att förhandlingarna kommer i gång och att vi har en regering som
            på alla sätt stöder parterna att komma fram till en lösning. Jag
            yrkar bifall till reservation nr 2.
          </note>
          <note>
            Dessutom vill jag yrka bifall till reservation nr 4, som ansluter
            till två motioner – en från Barbro Westerholm, Folkpartiet, och
            en från Fredrik Schulte, Moderaterna. Vi tycker att det är rimligt
            att inte begränsa stödet till trossamfund bara till de religiösa
            samfunden. Vi tycker att livsåskådningssamfund, till exempel Humanisterna,
            också bör komma i fråga för anslag. Därför, herr talman, yrkar
            jag också bifall till reservation nr 4.
          </note>
          <note type="speaker">
            Anf. 113 CECILIA MAGNUSSON (M):
          </note>
          <note>
            Herr talman! I mitt anförande i dagens debatt om kulturbudgeten
            ska jag ta upp två delar. Den första handlar om Alliansens satsningar,
            och den andra om oppositionspartiernas alternativ.
          </note>
          <note>
            Vi befinner oss alltsedan 2007 i den värsta ekonomiska krisen
            världen har upplevt sedan 1930-talet. För ett land som Sverige
            som är litet, öppet och exportberoende har krisen inneburit stora
            utmaningar. Fortfarande är krisen utmanande.
          </note>
          <note>
            Ekonomisk kris är nästan alltid lika med neddragningar på kulturområdet.
            Så ser det ut runt om i Europa. Nästan alla länder drar ned på
            sitt kulturstöd, men inte Sverige. Alliansregeringen har tillfört
            nya medel varje år som det har varit möjligt. Den kulturbudget
            som vi nu debatterar ökar med 124 miljoner kronor. Det kan sättas
            i pendang till vad oppositionspartierna nyss har anfört. Vi har
            lyckats tillföra nya medel trots den ekonomiska krisen.
          </note>
          <note>
            I praktisk politisk handling har Alliansregeringen värnat kulturen
            över tid. Totalt sedan 2006 har kulturbudgeten stärkts med 916
            miljoner kronor. Jag tycker att vi ska vara stolta över att vi
            har fredat kulturen från nedskärningar. Vi har lyckats freda området.
          </note>
          <note>
            Förutom detta har vi påbörjat en radikal politisk förnyelse av
            kulturen. Radikal borde passa Lars Ohly. Utgångspunkten för förnyelsen
            är propositionen Tid för kultur , som vi har klubbat i kammaren.
          </note>
          <note>
            För mig som har en konservativ grundinställning i min politiska
            uppfattning är det naturligt att förändringar går långsamt och
            tar sin tid – detta för att de förslag och de reformer vi genomför
            ska bli så bra som möjligt. Därför fortsätter vi kontinuerligt
            med detta arbete.
          </note>
          <note>
            Sedan 1960- och 1970-talen har det i Sverige funnits en ideologiskt
            grundad rädsla för att tala om kulturen i termer av en vital kraft
            som bidrar till tillväxt och välfärd – så inte längre. Alliansregeringen
            har gjort skillnad. Vi ser i dag en fauna av arenor med samarbeten
            som växer fram mellan kulturen och samhället i övrigt. Jag ska
            nämna fyra sådana samarbeten.
          </note>
          <note>
            Jag börjar med Skapande skola. Pedagoger och kulturarbetare möts
            varje dag runt om i Sverige inom ramen för Skapande skola. Anledningen
            till det är att de unga i skolan ska få kreativ stimulans i sitt
            lärande. Idéer prövas, skolmiljöer stärks och kulturens potential
            används på ett delvis nytt sätt. Det är vetenskapligt belagt att
            hjärnan måste ha roligt för att vilja lära. Det är det som Skapande
            skola grundar sig på.
          </note>
          <note>
            Mitt nästa exempel är att några av våra främsta forskare inom
            neurovetenskap samarbetar i dag med kulturutövare om hur hjärnan
            påverkas av kulturupplevelser. I förlängningen kan vi få nya och
            bättre verktyg för att förbättra demensvården och för att hjälpa
            människor som är sjuka tillbaka snabbare och bättre till yrkeslivet.
            Det är inte bara den unga hjärnan som behöver ha roligt för att
            vilja lära utan även äldre hjärnor som våra här.
          </note>
          <note>
            Mitt tredje exempel är Framtidskommissionen, som lagt fram en
            rapport om kulturella och kreativa näringar och deras betydelse
            för jobb och tillväxt i framtiden. Det är en viktig markering.
          </note>
          <note>
            Mitt sista exempel är ett uttalande av professor David Throsby,
            verksam vid Macquarie University i Sydney i Australien. Han är
            vidare rådgivare för Unesco och Världsbanken. Han har sagt att
            det fanns en tid när man gjorde skillnad mellan miljöpolitik och
            ekonomisk politik. I dag vet man att dessa näringar hänger samman.
            Detsamma kan man säga om kulturpolitik. En väl fungerande kulturell
            infrastruktur skapar grundläggande förutsättningar för jobb och
            tillväxt.
          </note>
          <note>
            Herr talman! Det finns många fler exempel på samverkansarenor
            mellan kultur och samhälle, men jag stannar vid de fyra. Jag avslutar
            denna del av mitt anförande med att konstatera att alliansregeringens
            ambition är att fortsätta genomföra innehållet i propositionen
            Tid för kultur .
          </note>
          <note>
            Nu skulle jag vilja ställa talmannen en fråga. Vilket är det
            kulturpolitiska alternativet i svensk politik? Jag vet att talmannen
            inte kan gå in och svara, men jag ger svaret själv. Faktum är
            att det finns inget kulturpolitiskt alternativ.
          </note>
          <note>
            Som vi har märkt i debatten går alla partierna på oppositionssidan
            fram med olika förslag. De går ned i politisk spagat i varje enskild
            kulturpolitisk fråga. Titta bara på reservationerna i ärendet.
          </note>
          <note>
            Det finns två reservationer där tre av fyra oppositionspartier
            är eniga. Den första gäller scenkonstpensionerna. Till och med
            Svensk Scenkonst och de inblandade är mycket nöjda med de insatser
            som har gjorts på området. Vi har börjat en resa som Socialdemokraterna,
            Vänsterpartiet och Miljöpartiet aldrig hade kunnat åstadkomma.
          </note>
          <note>
            Lars Ohly måste ha läst pressmeddelandet som någon läser Bibeln.
            De pengar som kan bli över när scenkonstpensionerna görs om kommer
            att stanna i sektorn för att utveckla den. Pengarna kommer att
            vara kvar där. I stället för att man i dag får betala pensionspremier
            som är tre gånger högre än arvodet för en operasångare på en scenkonstinstitution
            kan pengarna användas till nya satsningar. Så är det, Lars Ohly.
            När vi tittar på hur detta har gått vidare är framtiden mycket
            inspirerande.
          </note>
          <note>
            Den andra reservationen handlar om en organisationsförändring
            inom Institutet för språk och folkminnen. Tre partier lägger sig
            återigen i frågor som vi från politiskt håll ska hålla armlängds
            avstånd från. Det är en organisationsförändring. Vad är det för
            kulturpolitiskt alternativ?
          </note>
          <note>
            Det är mycket som vi skulle vilja var annorlunda när det gäller
            oppositionspartiernas alternativ.
          </note>
          <note>
            Herr talman! Det sägs ofta att vi saknar en kulturpolitisk debatt
            i Sverige. Jag kan delvis hålla med om det. Men det är inte alliansregeringens
            fel, utan skulden ska läggas på oppositionspartierna. Det finns
            helt enkelt ingen alternativ kulturpolitisk vision i Sverige i
            dag att diskutera. Det som finns är oppositionspartiernas ström
            av ord. Det är några underfinansierade förslag och ett nostalgiskt
            tillbakablickande.
          </note>
          <note>
            Sverige har under de sju åren med alliansregeringen startat bygget
            av en ny och modern kulturpolitik. Därmed yrkar jag bifall till
            förslaget i betänkandet och avslag på samtliga motioner.
          </note>
          <note>
            I detta anförande instämde Peter Jutterström (M).
          </note>
          <note>
            Ajournering
          </note>
          <note>
            Kammaren beslutade kl. 15.51 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            9 § Beslut om ärenden som slutdebatterats den 10 december
          </note>
          <note>
            Punkt 1
          </note>
          <note>
            Punkt 2
          </note>
          <note>
            minst tre fjärdedelar
          </note>
          <note>
            mer än hälften av riksdagens ledamöter
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 6
          </note>
          <note>
            10 § Beslut om ärenden som slutdebatterats vid dagens sammanträde
          </note>
          <note type="speaker">
            Anf. 114 TALMANNEN:
          </note>
          <note>
            Genom beslut den 5 december vägrade jag att enligt 2 kap. 9 §
            riksdagsordningen ställa proposition på finansutskottets förslag
            i betänkande 16 att ändra en del av rambeslutet som fattades den
            20 november vad gäller brytpunkten för uttag av statlig inkomstskatt
            i enlighet med slutsatsen i kammarkansliets rättsutredning. Som
            jag anförde i mitt beslut är budgetprocessen av grundläggande
            konstitutionell betydelse för landet och inte en fråga som bör
            avgöras av talmannen ensam eller genom ett enkelt kammarbeslut.
            I många länder avgörs tvist avseende grundlagarna i konstitutionsdomstol
            – i Sverige har vi i stället ett konstitutionsutskott som tolkar
            lagarna. Detta bör enligt min uppfattning ske i synnerhet när
            stor politisk oenighet om tolkningen föreligger och juridiken
            inte är helt entydig. Så har nu skett. Proposition kommer därför
            att ställas i enlighet med konstitutionsutskottets majoritetsförslag.
          </note>
          <note>
            Konstitutionsutskottets betänkande nr 32 läggs därmed först till
            handlingarna.
          </note>
          <note>
            11 § (forts. från 8 §) Kultur, medier, trossamfund och fritid
            (forts. KrU1)
          </note>
          <note>
            Anf. 115 GUNILLA CARLSSON i Hisings Backa (S) replik:
          </note>
          <note>
            Herr talman! Det är intressant att höra Cecilia Magnusson. Hon
            säger att vi genomgått den värsta ekonomiska krisen, och ända
            har man värnat kulturen. Men hon glömmer bort att nämna de enorma
            skattesänkningar som gjorts. Man hade kunnat prioritera kulturen
            i stället. Det är det som är skillnaden i dag. Socialdemokraterna
            prioriterar kulturen genom att lägga närmare 600 miljoner kronor
            mer inom det här området än vad Cecilia Magnusson väljer att göra.
            Ni hade kunnat välja att prioritera kulturen.
          </note>
          <note>
            Cecilia Magnusson säger vidare att man värnar kulturen över tid.
            Men vilka är det som har fått betala priset när regeringen har
            plockat bort till exempel fri entré på museerna? Det gör att det
            är stora grupper som inte tar del av museernas verksamhet. Det
            är framför allt utomnordiskt födda som inte tar del av museernas
            utbud, men också de som har en tuff ekonomisk situation.
          </note>
          <note>
            För oss handlar det alltid om att se till att tillgängliggöra
            och försöka få fler att ta del av kulturen och själva vara delaktiga
            i kulturen. Här är det enormt stora skillnader mellan vad Moderaterna
            står för och vad vi socialdemokrater väljer att värna.
          </note>
          <note>
            De reformer som vi väljer gör vi långsiktigt för att de ska bli
            bra. Då tänker jag så här: Var Kulturarvslyftet en bra reform?
            Ni har fullständigt misslyckats med den reformen, men ni erkänner
            inte det. Varför väljer ni inte, Cecilia Magnusson, att lägga
            ned Kulturarvslyftet som har visat sig inte fungera? Eller varför
            lyssnar ni inte på dem som faktiskt har förslag på hur man hade
            kunnat göra det bättre?
          </note>
          <note type="speaker">
            Anf. 116 CECILIA MAGNUSSON (M) replik:
          </note>
          <note>
            Herr talman! Det är spännande att lyssna på Gunilla Carlsson.
            Jag ska börja från slutet, med Kulturarvslyftet. 350 är mer än
            200. Gunilla Carlsson sade själv i sitt anförande att accessjobben
            skulle gå till 200 akademiker som varit arbetslösa. Hittills har
            vi lyckats ge jobb åt över 300 människor som stått långt ifrån
            arbetsmarknaden, som varit långtidssjukskrivna och som haft väldigt
            utsatta positioner. Vi väljer, till skillnad från er, att värna
            dem som står längst bort från arbetsmarknaden, för alla behövs
            i Alliansens Sverige. Vi vill att varje människa som kan jobba
            ska kunna få ett jobb. Det är det Kulturarvslyftet syftar till.
          </note>
          <note>
            Det här tar tid, för det är svaga människor och det är nya beslutsstrukturer.
            Men vi ger inte upp förrän alla människor som kan arbeta också
            har ett jobb.
          </note>
          <note>
            Jag går nu över till att svara på den andra frågan. Gunilla Carlsson
            säger att Socialdemokraterna lägger 600 miljoner mer. Men jobbskatteavdragen
            då? Ni har gått med på alla jobbskatteavdrag. Det har inneburit
            mer intäkter till statskassan. Var ska ni ta dessa 600 miljoner
            kronor? Ja, genom skattehöjningar. Vilka drabbas av det? Jo, det
            är de som har lägst inkomster och som har det svårast att klara
            sig för dagen.
          </note>
          <note>
            Vi har värnat kulturen. Vi har ökat kulturbudgeten varje år.
          </note>
          <note>
            Anf. 117 GUNILLA CARLSSON i Hisings Backa (S) replik:
          </note>
          <note>
            Herr talman! Nej, skattehöjningar behöver inte innebära att de
            som har det tuffast ska vara med och ta den kostnaden. Man kan
            välja att göra skattehöjningar inom andra områden, som inte drabbar
            löntagarna. Det tror jag även Cecilia Magnusson vet.
          </note>
          <note>
            Våra alternativ till budget är fullt finansierade. Det vet Cecilia
            Magnusson också, så den frågan kan vi lämna därhän.
          </note>
          <note>
            Du sade att det var roligt att lyssna på mig. Tyvärr kan jag
            inte säga detsamma, utan jag tycker att det mer är sorgligt att
            höra Cecilia Magnusson. Hon slår sig för bröstet för att man har
            gjort så mycket som har varit så bra. Men det är fler människor
            som inte kan ta del av kultur. Det är många kulturarbetare som
            inte kan leva av sitt arbete eller som inte får arbete.
          </note>
          <note>
            Cecilia Magnusson vet att vi gjorde en utvärdering av scenkonstallianserna.
            Dessa har fungerat otroligt bra, men eftersom de inte har fått
            ökade anslag har allianserna urholkats. Det är därför vi väljer
            att prioritera dem och lägga 20 miljoner där. Vi vet att det ger
            en tryggare situation för kulturarbetarna. Vi vet att det möjliggör
            kompetensutveckling. Varför väljer Cecilia Magnusson att inte
            ta del av den utvärdering som utskottet har gjort? Varför väljer
            hon inte att prioritera dessa kulturarbetare? Det hade varit bra
            för den grupp som arbetar inom kulturområdet.
          </note>
          <note>
            Den andra del som jag vill ta upp är Skapande skola. Det är roligt
            att lära, säger Cecilia Magnusson, och då ska man använda kulturen
            som en del i det. Det tycker jag är jättebra. Men då hade det
            varit lite klädsamt om man också hade kunnat se hur vi kan prioritera
            skolan över huvud taget i budgeten.
          </note>
          <note>
            Vi socialdemokrater lägger 4,6 miljarder mer till skolan. Skapande
            skola är en liten del för att använda kultur i skolan. Se till
            att vi satsar på minskade klasser i skolan!
          </note>
          <note type="speaker">
            Anf. 118 CECILIA MAGNUSSON (M) replik:
          </note>
          <note>
            Herr talman! Mitt citat om lärande var att det är vetenskapligt
            belagt att hjärnan måste ha roligt för att kunna lära. Det är
            därför vi har Skapande skola – för att eleverna ska få kreativ
            stimulans i sitt lärande. Kreativitet tycker hjärnan är roligt.
          </note>
          <note>
            Om Gunilla Carlsson hade haft en replik kvar skulle jag ha frågat
            henne: Vad kommer att hända med Skapande skola om – mot förmodan
            – Socialdemokraterna kommer till makten? Med tanke på uttalandena
            här i dag kommer man att ta bort den, så att eleverna inte längre
            får möjlighet till detta. Eller vad är meningen med detta? Det
            skulle jag ha frågat Gunilla Carlsson.
          </note>
          <note>
            Skattehöjningar som inte drabbar löntagare, vad tusan är det
            för skattehöjningar? Det är vanliga människor som betalar skatter.
            Det ska bli väldigt spännande att vid ett annat tillfälle få diskutera
            med Gunilla Carlsson vilka skattehöjningar som inte drabbar löntagare.
            Den frågan får stå obesvarad.
          </note>
          <note>
            När det gäller det unkna, gamla förslaget om fri entré skulle
            det vara klädsamt om både Lars Ohly, Tina Ehn och Gunilla Carlsson
            kunde gå fram med fakta. Fri entré har alla barn upp till 19 år
            på de statliga museerna, och det ska vara tillgängligt, säger
            man. Men de statliga museerna finns ju alla, utom några få, i
            Stockholm. Vad är det för tillgänglighet för övriga landet?
          </note>
          <note>
            Vi tycker att barn och unga är den främsta prioriteringen för
            den här regeringen. Därför prioriterar vi barns och ungas tillgång
            till och rätt till kultur. Så är det.
          </note>
          <note type="speaker">
            Anf. 119 LARS OHLY (V) replik:
          </note>
          <note>
            Herr talman! Å min sida vill jag gärna tacka Cecilia Magnusson
            för den humor som förs in i kammaren så fort Cecilia Magnusson
            äntrar talarstolen. Vi behöver mer av det. Jag tycker att det
            är roligt att lyssna på dig. Jag tycker att det är fantastiskt
            att försöka följa de olika tankegångar som sedan får uttryck i
            Cecilia Magnussons tal, även om det inte alltid är helt enkelt
            – det måste jag medge. Men det är roligt.
          </note>
          <note>
            Om Cecilia Magnusson har rätt i att hjärnan måste ha roligt för
            att lära kommer vi att kunna lära oss oändligt mycket efter att
            ha lyssnat på Cecilia Magnusson.
          </note>
          <note>
            Jag vill också tacka för den bredsida mot regeringens skolpolitik
            och Björklund som Cecilia Magnusson stod för. Tack för det! Säger
            man, som Cecilia Magnusson gjorde, att kreativa ämnen är viktiga
            för att man ska kunna lära sig annat, då är man ju skarp motståndare
            till den utbildningspolitik som har inneburit att man har tagit
            bort kreativa ämnen på gymnasienivå. Då är man på min sida. Och
            då är vi överens – inte på kulturpolitikens område men på skolpolitikens
            område – om kulturens och de kreativa ämnenas betydelse i skolan.
          </note>
          <note>
            Samtidigt säger Cecilia Magnusson: Det finns fyra reservationer,
            varav två är gemensamma för tre oppositionspartier, och det ska
            utgöra det kulturpolitiska alternativet. Det var oanade höjder
            i retorik!
          </note>
          <note>
            Det är ju så här: Vi får inte lägga yrkanden på alla de förslag
            i budgeten som vi har, utan de ligger som en annan bilaga, som
            Cecilia Magnusson kan läsa, i särskilda yttranden från de tre
            partierna. Där finns mängder av gemensamma förslag. Vi har också
            varit noga med att tala för dem, till exempel fri entré på statliga
            museer, som Cecilia Magnusson säger är ett unket förslag. Det
            unkna är väl att utestänga människor från att ta del av de kulturarvssamlingar
            som vi tillsammans äger.
          </note>
          <note>
            Jag måste tacka Cecilia Magnusson. Det är kul att lyssna till
            dig!
          </note>
          <note type="speaker">
            Anf. 120 CECILIA MAGNUSSON (M) replik:
          </note>
          <note>
            Herr talman! Det är roligt att jag kan glädja Lars Ohly och oppositionen.
            Det är ju så att när man har roligt, då lär man. Jag hoppas definitivt
            att ni har lärt ert väldigt mycket.
          </note>
          <note>
            Jag är också seriös. När det gäller kreativitet i skolan står
            det både i läroplanen och i skollagen att eleverna ska ha möjlighet
            till kreativt lärande. Men det har inte den förra regeringen,
            som Lars Ohly och Vänsterpartiet stödde, levt upp till under den
            tid som den regeringen hade makten.
          </note>
          <note>
            Vi har gått in för att stimulera skolorna att föra in kreativitet
            och att få kulturskaparna att komma in i skolan på en breddad
            arbetsmarknad med detta. Men huvudsyftet att barnen, de unga,
            ska få kreativitet i sitt lärande vad gäller Skapande skola.
          </note>
          <note>
            Om inte Lars Ohly visste det innan så kan jag tala om att Skapande
            skola är alla år från förskolan till nian. Gymnasiet omfattas
            inte, Lars Ohly. Skratta åt det!
          </note>
          <note>
            Beträffande de tre förslag som oppositionspartierna har: Ni har
            inte ens samma uppfattning när det gäller fri entré. Ni avsätter
            olika mycket för att bekosta att museerna tvingas att inte längre
            ta betalt för inträde. Ni har olika siffror. Ni kan inte ens komma
            överens om vad det kostar. Men vad vi vet är att den som har högst
            kostnad för detta har ett alldeles för underfinansierat förslag.
          </note>
          <note>
            Över 100 miljoner kronor har museisektorn angett att det skulle
            kosta, men ni kommer inte ens upp i den siffran, någon av er.
            Vad är det för samfälld syn? Kom tillbaka och ha gemensamma uppfattningar!
            Då kan vi diskutera alternativ. Det går inte nu, Lars Ohly.
          </note>
          <note type="speaker">
            Anf. 121 LARS OHLY (V) replik:
          </note>
          <note>
            Herr talman! Jag vet faktiskt inte riktigt var jag ska börja.
          </note>
          <note>
            Skapande skola är ett projekt som man får söka. Det är beroende
            av att det finns rektorer och lärare som är intresserade av att
            använda sig av det. Väldigt många skolor använder sig inte av
            det. Det är alltså inte en obligatorisk verksamhet.
          </note>
          <note>
            Dessutom hade det ingenting att göra med att jag lyfte fram gymnasieskolan,
            utan det var i anslutning till att Cecilia Magnusson så riktigt
            sade att hjärnan måste ha roligt för att lära och därmed också
            på något sätt ställde sig bakom vår kritik mot att man har tagit
            bort de kreativa ämnena på gymnasienivån. Eller gäller denna sentens
            – hjärnan måste ha roligt för att lära – bara i årskurs 1–9? Upphör
            den att gälla när man sedan går vidare till ett nytt stadium i
            lärande?
          </note>
          <note>
            Om det inte är så tycker jag att det är en fantastiskt bra kritik
            och en bredsida mot regeringens skolpolitik och mot Björklund.
          </note>
          <note>
            Visst, vi kan ha lite olika summor här och där. Men vi är överens
            om att vi ska återinföra den fria entrén på statliga museer. Det
            unkna ligger väl snarast i att ha samlingar som färre kan ta del
            av. Det är väl det unkna? När vi äger något tillsammans och har
            möjligheter att se till att så många som möjligt får del av det,
            då ska vi göra det, för det är tillgänglighet.
          </note>
          <note>
            Jag tycker att det är bra principer att vi med skatten betalar
            för att hålla nere avgifterna inom kultursektorn, för det innebär
            att fler kommer att ta del av kultur, fler kommer att lära sig
            mer och fler kommer att kunna utveckla sig själva.
          </note>
          <note>
            En kulturpolitik värd namnet måste också inse, Cecilia Magnusson,
            att vi behöver något annat än humor i talarstolen, även om jag
            är väldigt tacksam för att få lyssna till den ibland.
          </note>
          <note type="speaker">
            Anf. 122 CECILIA MAGNUSSON (M) replik:
          </note>
          <note>
            Herr talman! Det är rätt allvarligt. Det är inte så roligt att
            lyssna på herr Ohly som han tycker att det är att lyssna på mig.
            Detta med ekonomi är faktiskt seriöst.
          </note>
          <note>
            Herr Ohly sade: Vi har lite olika summor här och där. Är det
            ansvarsfull ekonomisk politik? Det måste jag fråga mig. Det är
            faktiskt jädrans seriös verksamhet som vi håller på med.
          </note>
          <note>
            Vi anser att museerna ska vara självständiga. Vi har sett till
            att de får mer medel och att de också får besluta över sin verksamhet.
            Vi vill inte att museerna ska tvingas sluta ta inträdesavgifter.
            Vad de kommer att fortsätta att ta avgifter för – även enligt
            Socialdemokraterna, Vänstern och Miljöpartiet – är särskilda utställningar,
            det som folk tycker är en krydda och speciellt roligt.
          </note>
          <note>
            Vi har inget förslag på att allt ska vara avgiftsfritt. Men vi
            vill inte återgå till att det är vi politiker som ska besluta
            vad som är bäst för museernas verksamhet. Vi ska låta museerna
            bestämma så mycket som möjligt själva.
          </note>
          <note>
            Vi har ju sett att när museerna nu har blivit självständiga har
            de också dragit människor med nya, spännande utställningar. Det
            är så det ska vara – människor ska vilja komma till museerna,
            och museerna ska ha ekonomisk möjlighet att visa upp sitt kulturarv.
            Det är så man skapar ett levande kulturarv.
          </note>
          <note>
            Jag hoppas att Lars Ohly har lärt sig detta nu.
          </note>
          <note type="speaker">
            Anf. 123 ULF NILSSON (FP):
          </note>
          <note>
            Herr talman! Från Folkpartiets sida är vår utgångspunkt att kultur
            ska vara ett kärnområde i politiken. Det är så – jag har sagt
            det många gånger, men det blir inte sämre för det – att upplevelser
            av konst och kultur ger människan en unik kunskap, en förståelse
            som är svår att få på annat sätt. Det handlar om konstnärliga
            upplevelser genom litteratur, målning och musik, och det handlar
            om kunskap och information genom museer och utställningar.
          </note>
          <note>
            Vi ska göra satsningar på kultur. Det är viktigt. Men det är
            naturligtvis inte politikerna som ska tala om vad som är bra kultur.
            För en politiker handlar det om att ge strukturer och resurser
            som uppmuntrar skapande människor och som ger kulturinstitutioner
            bra utvecklingsmöjligheter. Men politiken ska hålla sig så långt
            borta som möjligt från beslut om enskilda författare och konstnärer
            eller programutbud på teatrar och museer och så vidare. Där ska
            politiker hålla sig på armlängds avstånd.
          </note>
          <note>
            Folkpartiet arbetar för att öka kulturbudgeten och ge kulturen
            en större plats i samhället. Det har varit vår utgångspunkt och
            vårt mål i allianssamarbetet. Även om kulturen i vid mening fortfarande
            säkert skulle behöva större resurser är jag väldigt glad över
            att kulturbudgeten ökar varje år, och har ökat sedan 2006 när
            vi fick en ny regering.
          </note>
          <note>
            I motsats till Lars Ohly kan jag alltså konstatera att den regering
            som jag samarbetar med faktiskt ökar resurserna till kulturen.
            Rensar man och ser bara på det renodlade, vad vi kan kalla kulturen,
            inom vårt utgiftsområde är det närmare 7 miljarder mot 6 miljarder
            2006.
          </note>
          <note>
            Det finns naturligtvis ett antal satsningar man kan lyfta fram
            i årets budget. En sak som vi ska diskutera senare i kväll är
            15 miljoner till Kulturrådet för läsfrämjande insatser för att
            möta den negativa trenden med minskat läsande, inte minst bland
            pojkarna. Den behandlar vi i nästa debatt, om propositionen om
            läsning och litteratur. Redan nu vill jag ändå säga, till dem
            som eventuellt lyssnar, att det är väldigt glädjande att Sverige
            äntligen har fått en nationell strategi för läsning och litteratur.
          </note>
          <note>
            Satsningen Skapande skola, som har nämnts här, fortsätter att
            växa och uppgår nu till närmare 173 miljoner kronor. Det innebär
            att konstnärer, musiker och författare kommer ut till skolorna
            och inspirerar eleverna till kreativ verksamhet. Min erfarenhet
            är att skolorna verkligen uppskattar den här satsningen och att
            lärarna tycker att det fungerar på ett obyråkratiskt sätt.
          </note>
          <note>
            När jag lyssnade på Gunilla Carlsson från Socialdemokraterna
            fick jag nästan ett intryck av att den senaste rapporten på något
            sätt skriver ned satsningen Skapande skola. Vid bara en snabb
            blick på rapporten tycker jag inte alls att det är så.
          </note>
          <note>
            De talar i rapporten om att det är ett fantastiskt genomslag,
            med tanke på alla andra satsningar och utvecklingsarbeten som
            sker i skolan. De talar om att det ökar kreativiteten och deltagandet.
            Men de säger också att det finns anledning att se över hur man
            kan öka deltagandet. Det finns naturligtvis ett antal frågeställningar
            som är värda att följas upp. Det är också värt att uppmärksamma
            att det inte undantränger annan form av kulturuppmuntran i skolan.
          </note>
          <note>
            Man behöver bara tala med några lärare och skolledare för att
            förstå att det är helt fel att utmåla den här satsningen som misslyckad.
            Tvärtom är det en satsning som är värd att gå vidare med. Men
            den ska naturligtvis, som alla nya satsningar, utvecklas och förändras.
          </note>
          <note>
            I budgeten ser vi också satsningar på kulturarv och kulturmiljö.
            Då talar jag alltså om den proposition om kulturarv som vi beslutade
            om här i riksdagen i våras.
          </note>
          <note>
            Resurser till digitalisering av filmens kulturarv ska vi inte
            glömma. Teknikutvecklingen går ju så fort att om bara ett par
            år hade det varit omöjligt att se på filmer av till exempel Alf
            Sjöberg eller Ingmar Bergman om man inte genomfört digitaliseringen.
            Det gäller naturligtvis också Sveriges Televisions arkiv.
          </note>
          <note>
            På tal om bildnings- och lässatsningar tillförs dessutom Utbildningsradion
            extra medel, 50 miljoner, för att stärka utbildningsuppdraget.
          </note>
          <note>
            Regeringen föreslår också, som vi har hört, en rejäl ombyggnad
            och modernisering av vår nationalscen Operan. Man talar om kostnader
            på ca 2 miljarder kronor.
          </note>
          <note>
            Från Folkpartiets sida har vi länge drivit att vi behöver göra
            någonting med Operan. Vi har varit bekymrade över att nationalscenen
            inte lever upp till dagens krav på en modern operascen. Efter
            många år med ganska undermåligt underhåll är det nödvändigt med
            en totalrenovering för en större ombyggnad när det gäller scenen,
            scenmaskineri och aktörernas utrymme men också för publiken och
            tillgängligheten.
          </note>
          <note>
            Det här är någonting som jag verkligen välkomnar. Det ska inte
            sättas emot breda satsningar, men ett kulturland bör ha en hög
            kvalitet på sina nationalscener. Och Operan är en av dem. Jag
            är övertygad om att det kommer att kunna leda till både högre
            kvalitet och ökat internationellt utbyte och mer internationella
            framträdanden även i Sverige.
          </note>
          <note>
            Herr talman! Det är naturligtvis viktigt att konstnärer, författare
            och över huvud taget kulturskapare har goda villkor och att de
            kan leva på sitt arbete i så stor utsträckning som möjligt. Medianinkomsten
            för författare och konstnärer och är väldigt låg i Sverige och
            i större delen av Europa, vad jag vet. Det finns visserligen några
            få författare som drar upp medianinkomsten genom att ha väldigt
            höga inkomster, men de allra flesta ligger under medianinkomsten.
          </note>
          <note>
            Det var en grov överdrift av Lars Ohly när han, med lite lösryckta
            citat, talade om att den kultur är bra som går att sälja. Det
            är ju tvärtom. Det är väldigt mycket av våra penningsystem till
            kulturen som går just till kultur som inte säkert klarar sig kommersiellt
            men som experter och kulturfolk, av olika skäl, tror har en betydelse
            för framtiden.
          </note>
          <note>
            Kulturbryggan är till exempel en sådan försöksverksamhet som
            alliansregeringen har genomfört och som ger just stöd till nyskapande
            kulturprojekt, som kanske inte alls är kommersiellt lönsamma på
            kort sikt men som kan ha stor betydelse för generationer av både
            kulturskapare och kulturmottagare i framtiden. Glädjande nog har
            Kulturbryggan fått sin försöksverksamhet förlängd och ska fortsätta
            hela 2014.
          </note>
          <note>
            Om vi ser på kulturstödet i olika former vill jag gärna hålla
            med om att det finns mycket som borde förbättras och göras kraftigare.
            Men det är en grov överdrift att påstå att vi inte stöder kultur
            som inte är kommersiellt lönsam. Det är inte bara en överdrift
            utan en felaktighet.
          </note>
          <note>
            I det sammanhanget är det välkommet att regeringen och författarna
            har avtalat om en ny nivå på biblioteksersättningen till författare
            för gratislån av deras böcker.
          </note>
          <note>
            Det är också väldigt viktigt att pensionsfrågan för scenkonstnärer
            är på väg mot sin lösning. Där tycker jag att det verkar vara
            en medveten vantolkning från oppositionen när man talar om att
            det frigörs medel som i dialog med aktörerna ska användas till
            kvalitetshöjningar, att oppositionen ser detta som någonting negativt.
          </note>
          <note>
            Jag är besjälad – och det är regeringen också – av tanken att
            vi ska kunna ge fler scenkonstnärer arbetsvillkor som gör att
            de kan leva på sin syssla och också ge fler möjligheter att på
            grund av ålder och annat byta eller utveckla sin yrkeskarriär.
            Det gäller sådana speciella yrken som dansare och så vidare.
          </note>
          <note>
            När det gäller konstnärer införde alliansregeringen 2009 en ny
            form av avtal som kallas medverkans- och utställningsavtalet.
            Det var också väldigt bra för konstnärerna, men det är ett stort
            problem att så många konsthallar och museer inte följer avtalet.
          </note>
          <note>
            Kulturrådet har gjort en genomgång och påvisat att många även
            kommunala konsthallar inte betalar konstnärer i enlighet med medverkans-
            och utställningsavtalet som de borde göra. Man lämnar öppet för
            att eventuellt kunna föra in detta som ett krav i samverkansmodellen,
            att den som vill ha medel från samverkansmodellen ska också ställa
            upp på medverkans- och utställningsavtalet. Det är en rimlig tanke
            som vi får återkomma till om det inte blir bättre.
          </note>
          <note>
            För konstnärer är det naturligtvis oerhört viktigt att de får
            en rimlig ersättning för att de lånar ut sin konst till museer
            och utställningar. Inte minst kommunala konsthallar ska inte åka
            snålskjuts genom att smita från rejäla ersättningar till konstnärer.
          </note>
          <note>
            Jag menar och är beredd att öppna för att vi framöver kan behöva
            skärpa kraven på kommunala och även på privata utställare att
            följa ramavtalen. När det gäller privata utställare ska det vara
            sådana som samtidigt får statliga bidrag som man kan påverka.
          </note>
          <note>
            På samma sätt är det med den individuella ersättningen som ska
            kompensera konstnärerna för utställningar av deras sålda verk.
            Den ersättningen kan jämföras med biblioteksersättningen, och
            den får inte heller urholkas.
          </note>
          <note>
            Det är naturligtvis viktigt att dessa avtal följs. Sedan får
            vi ta del av uppföljningen och se hur institutionerna lever upp
            till sitt ansvar.
          </note>
          <note>
            Herr talman! Sammanfattningsvis är jag glad över att regeringen
            har skrivit upp kulturbudgeten varje år. Men jag inser samtidigt
            att kulturen behöver få större plats i samhället. Att jag säger
            detta beror på att jag tror på kulturens betydelse för att vidga
            rummet för tanken, reflexionen och fantasin.
          </note>
          <note>
            Därför vill jag verkligen försvara de satsningar som Alliansen
            har gjort. Men jag vill även framöver arbeta för att kultursatsningar
            successivt får ett allt större utrymme i statsbudgeten.
          </note>
          <note>
            Med detta yrkar jag bifall till förslagen i betänkandet.
          </note>
          <note>
            I detta anförande instämde Anna Steele (FP).
          </note>
          <note type="speaker">
            Anf. 124 TINA EHN (MP) replik:
          </note>
          <note>
            Herr talman! När man lyssnar på Ulf Nilsson hör man att det finns
            en substans i det som sägs. Det finns också en mycket positiv
            inställning till kulturens betydelse för hela samhället. Att kulturbudgeten
            inte har minskat utan att det har skett en viss ökning är det
            ingen som har någonting emot. Sedan är det alltid prioriteringar
            som avgör vår inställning.
          </note>
          <note>
            Ulf Nilsson är vice ordförande i kulturutskottet och tillika
            folkpartistisk ledamot. Folkpartiet har inflytande över det som
            händer inom Utbildningsdepartement. Förmodligen hamnar han här
            i ett visst dilemma. Frågor om barns och ungas rätt till kultur
            blir på något sätt mindre viktigt på utbildningssidan medan man
            på kulturområdet slåss för att det ska bli mer pengar till kulturbudgeten.
          </note>
          <note>
            Det har tagits upp frågor om gymnasieprogram och estetiska verksamheter
            här i dag. De är otroligt viktiga, men behandlingen av dem har
            förändrats med den här regeringen. Det skulle vara intressant
            att höra någonting om det.
          </note>
          <note>
            Samtidigt vill jag fråga om detta med att det finns en hård konkurrens
            i kommunerna, om vad som är viktigt att göra och inte göra i kommunerna.
            Där hamnar musik- och kulturskolan väldigt mycket i kläm. Jag
            hör sällan någon representant för alliansregeringen säga vad man
            har för visioner om kulturskolorna i Sverige. Det finns i dag
            en oro, och vi har blivit uppvaktade i kulturutskottet i frågan,
            så det hade varit intressant att få höra lite mera.
          </note>
          <note type="speaker">
            Anf. 125 ULF NILSSON (FP) replik:
          </note>
          <note>
            Herr talman! När det gäller läsesatsningar kan vi återkomma till
            det senare i kväll. Kulturpolitiken och utbildningspolitiken stöder
            verkligen varandra. Det har gjorts en massiv satsning på att höja
            läsförmågan i skolan, och det anordnas kompetensutbildning för
            lärarna för att de ska utveckla deras förmåga att uppmuntra till
            kreativt skrivande och så vidare. Detta stöds av den kulturpolitik
            som förs.
          </note>
          <note>
            Det estetiska programmet finns ju, men de estetiska ämnena är
            inte längre obligatoriska i lika stor utsträckning som tidigare.
            Det är en svår fråga. Det har genomförts en gymnasiereform som
            gör det möjligt att något mer välja antingen en praktisk, en teoretisk
            eller att mera tydligt välja en yrkesinriktning. Samtidigt har
            antalet kärnämnen utökats. Bland annat har historia införts som
            kärnämne.
          </note>
          <note>
            Ska man ha en seriös diskussion om att införa nya, obligatoriska
            ämnen i gymnasieskolan då måste man också vara beredd att säga
            vad man vill ta bort för obligatoriska ämnen. Annars blir det
            ingen som helst möjlighet kvar för elevens fria val. Det är mitt
            svar på den frågan.
          </note>
          <note>
            Däremot är kulturskolan i kommunerna oerhört viktig. I sitt partiprogram
            har Folkpartiet skrivit in att vi framöver ska arbeta för ett
            nationellt kunskapscentrum för den svenska kulturskolan som på
            olika sätt kan driva på, sätta upp strategier och också göra utvärderingar.
          </note>
          <note>
            Vi säger också väldigt tydligt att vi vill ha rimliga avgifter
            i kulturskolan som inte skrämmer bort människor. Samtidigt kan
            vi inte, så länge skolan är kommunal, lägga oss i den typen av
            frivillig kommunal verksamhet alltför mycket. Som bekant vill
            vi att staten ska vara huvudman.
          </note>
          <note type="speaker">
            Anf. 126 TINA EHN (MP) replik:
          </note>
          <note>
            Herr talman! Vi kan inte lägga oss i det som kommunerna gör.
            Nej, men vi kan se till att det finns resurser och möjligheter
            i kommunerna, det är faktiskt vårt ansvar.
          </note>
          <note>
            I samhället i dag efterfrågas en nationell strategi, att rikspolitiken
            lyfter fram dessa frågor. Vi har tagit fasta på det, och det är
            viktigt att vi gör det. Barns och ungas rätt är unik när det gäller
            att lära sig spela ett instrument eller delta och vara aktiva
            inom andra delar inom kulturområdet, teater, dans och så vidare.
          </note>
          <note>
            Det finns som en infrastruktur i hela landet, och det är ingenting
            som sköter sig själv i och med att det inte finns någon lagstiftning
            på området. Det behöver uppmuntras. Vi från riksdagen bör göra
            klart att denna verksamhet ska finnas i alla kommuner. Vi bör
            rätta till skillnader i kostnader, och vi ska se till att de kommuner
            som inte har någon kulturverksamhet – det är några stycken – ändå
            har möjlighet och tillgång till det. Det förväntas att vi tar
            ett sådant ansvar.
          </note>
          <note>
            Jag tycker att det är viktigt att Ulf Nilsson både som folkpartist
            och kulturpolitiker väver ihop ämnena kultur, estetik och konst
            i skolan med kulturpolitiken. Landets musik- och kulturskolor
            har hamnat i strykklass med höjda avgifter och långa köer.
          </note>
          <note>
            Det är problem med lärarbrist i estetiska ämnen inom såväl grundskolan
            som musik- och kulturskolan. I gymnasieskolan har Alliansen nedvärderat
            de estetiska ämnena. Många elever får ingen kontakt med estetisk
            undervisning under gymnasietiden. Nedprioriteringarna har också
            kraftigt minskat tillgången till estetiska ämnen inom de valbara
            kurserna. Allt det här påverkar varandra.
          </note>
          <note>
            Jag skulle vara mycket orolig om jag var både folkpartistisk
            kulturpolitisk talesperson och vice ordförande i kulturutskottet
            och dessutom veta att jag rådde över utbildningspolitiken.
          </note>
          <note type="speaker">
            Anf. 127 ULF NILSSON (FP) replik:
          </note>
          <note>
            Herr talman! Det finns naturligtvis alltid många orosmoln. Det
            för mig helt överskuggande orosmolnet just nu är den försämrade
            läsförmågan, för den berör så väldigt mycket av delaktighet i
            samhället och så vidare. Samtidigt är de andra frågorna som Tina
            Ehn nämner viktiga.
          </note>
          <note>
            Vi såg senast i PISA-undersökningen att 20–30 års ständigt sjunkande
            läsförmåga har fortsatt i den årskurs 9 som testades för snart
            två år sedan. De hade gått igenom hela den gamla skolan och visade
            fortsatt sjunkande resultat. Det är för mig en oerhört viktig
            prioritet att vända den här utvecklingen.
          </note>
          <note>
            Som jag sade är Kulturskolan viktig, och den har utvecklats genom
            åren, trots att det inte har varit direkt öronmärkta pengar eller
            styrning. Och vi får nog acceptera att det inte kan vara det i
            någon större utsträckning så länge vi har ett kommunalt huvudansvar
            för skolan.
          </note>
          <note>
            Som jag sade förut till Tina Ehn menar Folkpartiet att vi ändå
            ska fatta politiska beslut om att tillsätta ett, vad man nu kallar
            det för, kunskapscentrum eller strategiskt centrum som följer
            utvecklingen, ger rekommendationer och gör uppföljningar och utvärderingar
            av konsekvenser, så att vi styr upp och samtidigt uppmuntrar fortsatt
            utveckling av Kulturskolan. Det är en viktig anledning. Det finns
            alltid mycket att diskutera, men det är en av de punkter som vi
            tänker föra fram när vi diskuterar nya kulturprogram i en alliansregering
            efter valet.
          </note>
          <note>
            Anf. 128 GUNILLA CARLSSON i Hisings Backa (S) replik:
          </note>
          <note>
            Herr talman! Jag ska inleda med att visa på hur det såg ut för
            ungefär åtta år sedan i budgetbetänkandet för 2005/06. Det är
            kopplat till det som vi fick höra tidigare här, att det inte finns
            en enad opposition. Då kan man lätt få bilden av att det fanns
            en enad opposition på det här området när Socialdemokraterna satt
            i regeringsställning.
          </note>
          <note>
            Jag ska bara klargöra här i dag att det var väldigt spretiga
            förslag från dem som senare blev allianspartierna. Folkpartiet
            höll fanan högt och hade 100 miljoner mer i budgeten, KD hade
            53 miljoner mer, Centern hade minus 99 miljoner och Moderaterna
            hade minus 15 miljoner. Det fanns alltså ingen enig budget på
            kulturområdet före valet 2006.
          </note>
          <note>
            Det fanns också väldigt olika förslag på vad man ville avskaffa.
            Jag tror att det är viktigt att peka på det, eftersom Cecilia
            Magnusson ville tala om att vi hade en så spretig politik.
          </note>
          <note>
            Det som är skillnaden här är att oppositionen verkligen vill
            satsa på kulturen. Vi lägger många fler miljoner inom det här
            området än vad regeringen gör.
          </note>
          <note>
            Jag skulle vilja ställa en fråga till Ulf Nilsson. Delar du Cecilia
            Magnussons synpunkt att ett införande av fri entré till statliga
            museer är ett unket, gammalt förslag?
          </note>
          <note type="speaker">
            Anf. 129 ULF NILSSON (FP) replik:
          </note>
          <note>
            Herr talman! Cecilia Magnusson och jag har många gemensamma åsikter
            och uppfattningar i kulturpolitiken, och vi har i Alliansen pratat
            oss ihop till en mycket bra kulturpolitik. Men det är ingen hemlighet
            att Folkpartiet fortfarande tycker att ett mål skulle vara att
            införa i princip fri entré till statliga museer. Det har vi också
            i vårt partiprogram för kulturen.
          </note>
          <note>
            Om det ska kunna genomföras ska det naturligtvis inte ske till
            priset av kraftigt sänkta anslag eller att museerna plötsligt
            ska känna att de är tvungna att klara sig själva utan stöd eftersom
            de ändå har fri entré. Ni ska veta att när man möter museifolk
            är det inte alla som är odelat glada över ett sådant förslag.
            Ska vi genomföra detta måste det genomföras ordentligt. Men det
            är vår uppfattning, för vi tror att det är bra, inte minst för
            att uppmuntra föräldrar att gå med sina barn på museer även om
            föräldrarna kanske egentligen inte är så intresserade. Det här
            är en viktig fråga, men kulturpolitiken står och faller inte med
            den.
          </note>
          <note>
            Som jag sade tidigare hade vi naturligtvis också olika budgetförslag.
            Skillnaden var att vi hade ett gemensamt regeringsalternativ.
            Det gjorde att vi kunde prata ihop oss till en gemensam kulturpolitik
            och även en gemensam budget för kulturpolitiken, som riktar in
            sig på just den typen av kvalitetssatsningar som Folkpartiet gick
            till val på när det gällde kulturpolitiken och som dessutom skriver
            upp kulturbudgeten år för år.
          </note>
          <note>
            Även om jag vill ha fri entré till museer tycker jag att det
            finns mycket annat att glädjas åt i den gemensamma allianskulturpolitiken.
          </note>
          <note>
            Anf. 130 GUNILLA CARLSSON i Hisings Backa (S) replik:
          </note>
          <note>
            Herr talman! Det är roligt att höra att Ulf Nilsson vill vidga
            rummet. Han vill se till att fler kan bli delaktiga och inte stänga
            folk ute, för det är precis det man har gjort nu genom att man
            har tagit bort det unkna förslaget om fri entré. Vi är ganska
            många här i kammaren som tycker att det skulle vara ett väldigt
            bra och positivt förslag, vilket skulle innebära att fler fick
            ta del av våra gemensamma samlingar.
          </note>
          <note>
            När det gäller scenkonstallianserna skulle jag vilja ställa en
            fråga till Ulf. Du var också med och tittade på det förslag och
            den utvärdering som gjordes i kulturutskottet. Det visade sig
            att scenkonstallianserna har fungerat otroligt bra. Det har gjort
            att många har fått möjligheten till en tryggare situation, en
            mer ekonomiskt trygg situation, men också möjlighet till kompetensutveckling.
          </note>
          <note>
            Vi hade häromveckan en uppvaktning i kulturutskottet från flera
            olika branschorganisationer som just lyfte fram bristen på kompetensutveckling
            för sina medlemmar. Här finns ju ett jättebra förslag som möjliggör
            för fler inom kultursektorn att få del av kompetensutveckling.
            Därför väljer vi att lägga 20 miljoner mer.
          </note>
          <note>
            Varför, Ulf Nilsson, väljer ni att inte prioritera scenkonstallianserna,
            som vi vet fungerar bra och som skulle ge kulturskapare en så
            mycket bättre situation?
          </note>
          <note type="speaker">
            Anf. 131 ULF NILSSON (FP) replik:
          </note>
          <note>
            Herr talman! Med all respekt för Gunilla Carlssons goda vilja
            i frågan talar vi ändå om en budgetkostnad på ca 12,8 miljarder
            och för den renodlade kulturen på ca 7 miljarder.
          </note>
          <note>
            Det är klart att 20 miljoner är 20 miljoner och kan göra nytta
            på olika ställen, men jag ser inte i dag att det finns någon anledning
            att omprioritera. Nu ska vi gå vidare och försöka göra något positivt
            av reformen och få ett modernt pensionssystem för scenkonstnärerna.
          </note>
          <note>
            Vi är positiva till att allianserna fortsätter att utvecklas
            och till att hjälpa scenkonstnärer i olika situationer, men vi
            har inte sett någon anledning att prioritera 20 miljoner på den
            punkten i denna budget.
          </note>
          <note type="speaker">
            Anf. 132 LARS OHLY (V) replik:
          </note>
          <note>
            Herr talman! Jag har mött Ulf Nilsson inte bara i debatter här
            i kammaren utan även utanför denna sal, och jag har stor respekt
            för Ulf Nilssons kulturintresse. Jag litar verkligen på att han
            har en ärlig vilja att skapa en kulturpolitik som utgår från något
            annat än marknadsanpassning och underhållning, så lite heder åt
            Ulf Nilsson!
          </note>
          <note>
            Det som jag talade om i mitt anförande var problemen med att
            alltför mycket av kulturpolitiken just blir en del av ett marknadstänkande.
            Ulf Nilsson försökte leda i bevis att så inte är fallet. Men tyvärr
            går utvecklingen i en riktning, till exempel här i Stockholm där
            ju Folkpartiet har kulturborgarrådsposten, där det blir viktigare
            för fria grupper och kulturinstitutioner att öka sina egna intäkter
            på kommersiell basis för att få del av de bidrag som i det fallet
            staden står för. Det är en olycklig utveckling, för den leder
            till att vi får mer likriktning och mindre av provocerande och
            retande kultur.
          </note>
          <note>
            Under tiden 1998–2006 hade vi, Socialdemokraterna och Miljöpartiet
            ett budgetpolitiskt samarbete som gjorde att vi var överens i
            alla budgetpolitiska frågor i de 16 budgetar som vi lade fram.
            Kulturpolitiken var inget undantag.
          </note>
          <note>
            År 2002 fick Vänsterpartiet äntligen med sig Socialdemokraterna
            och Miljöpartiet på att införa fri entré på statliga museer. Det
            var en succé.
          </note>
          <note>
            Detta enligt Cecilia Magnusson unkna förslag tycker Ulf Nilsson
            är bra, och det är jag glad för. Det visar att det finns stöd
            långt in i borgerligheten för sådana unkna idéer som att tillgänglighet
            ska spela roll och att kulturarvet ska vara tillgängligt för fler.
            Jag vill därför berömma Ulf Nilsson och tacka för stödet.
          </note>
          <note type="speaker">
            Anf. 133 ULF NILSSON (FP) replik:
          </note>
          <note>
            Fru talman! Jag tackar för de orden. Jag tror att även Lars Ohly
            har en ärlig känsla för kulturens betydelse.
          </note>
          <note>
            Vi har dock olika utgångspunkter. För det första hör jag nästan
            aldrig Lars Ohly tala om det positiva i att författare kan tjäna
            pengar på sina verk. Jag hör aldrig Lars Ohly öppna för att det
            ska vara möjligt att utöka avdragsmöjligheterna för sponsring,
            inköp av konst eller annat. Det är nästan som om det vore ointressant.
          </note>
          <note>
            Jag har en annan utgångspunkt. Det är viktigt att vi öppnar för
            kultur som inte med nödvändighet är kommersiellt lönsam och att
            politiker inte fattar dessa beslut utan överlåter det åt experter
            inom kulturråd, konstnärsnämnd och andra sammanhang som i processer
            bidrar till att ge olika stöd och insatser.
          </note>
          <note>
            Det sägs tydligt i Folkpartiets partiprogram. Madeleine Sjöstedt
            har också varit med, så där har vi inga skilda uppfattningar.
          </note>
          <note>
            När det gäller det rent ekonomiska måste kulturpolitiken handla
            om att skapa olika former av stöd och stipendier som garanterar
            att konst och litteratur som inte kan säljas omedelbart överlever
            för framtiden och att teater och opera spelas även om människor
            inte har lust att betala för det. Samtidigt måste vi dock hela
            tiden sträva efter att skapande konstnärer ska kunna tjäna pengar
            på sitt arbete.
          </note>
          <note type="speaker">
            Anf. 134 LARS OHLY (V) replik:
          </note>
          <note>
            Fru talman! Det är klart att jag oftare talar om de delar av
            konsten och kulturen som inte bär sig själva, för det är där vi
            behöver satsa. Vi behöver inte använda statliga och gemensamma
            medel till den typ av kultur som redan är kommersiellt gångbar
            och ekonomiskt lönsam.
          </note>
          <note>
            Vad gäller författare skulle de flesta inte klara sig om vi inte
            hade en biblioteksersättning. Den går inte bara till dem vars
            böcker blir lånade utan innebär också att man kan få författarlön.
            Det ger en fantastisk möjlighet för många författare att leva
            på sitt författarskap.
          </note>
          <note>
            Jag är oerhört kritisk till att öppna för mer sponsring. Jag
            är inte kritisk till att det finns men till att man ska göra sig
            beroende av det i ännu större utsträckning. Det leder till att
            makten över vilken kultur som produceras flyttas från de folkvalda
            till dem som har möjlighet att sponsra, ofta stora företag eller
            rika människor.
          </note>
          <note>
            Bildkonstnärerna har kanske den sämsta ekonomiska förutsättningen
            av alla konstutövare. Jag märker att Ulf Nilsson egentligen skulle
            vilja höja visningsersättningen, men han har inte fått igenom
            det i den nuvarande budgeten.
          </note>
          <note>
            Han talar varmt om det så kallade MU-avtalet, som inte följs
            av alla konstinstitutioner. Vi är helt överens om att vi måste
            se till att detta avtal följs av fler.
          </note>
          <note>
            Det är alltså samma sak på er sida som på vår. Ni är inte riktigt
            överens. Det som ni lägger fram är en kompromiss. Ulf Nilsson
            vill gå längre. Han tycker att det inte är tillräckligt bra men
            försvarar det självklart eftersom det är en kompromiss som Folkpartiet
            har ingått. Skillnaderna inom allianspartierna är med andra ord
            inte större än inom de rödgröna partierna.
          </note>
          <note type="speaker">
            Anf. 135 ULF NILSSON (FP) replik:
          </note>
          <note>
            Fru talman! Med all respekt, skillnaden är att jag är helt övertygad
            om att den samordning av fyra olika partier som vi har åstadkommit
            i Alliansens kulturpolitik är mycket mer positiv för kulturen
            än den som ni eventuellt hade kunnat åstadkomma, både vad gäller
            summan av resurser och inriktningen på att uppmuntra fritt skapande,
            kvalitetskultur, traditionell kultur och så vidare.
          </note>
          <note>
            Det är synd att ni sätter sponsring i motsatsställning till att
            stödja kultur och tror att det ska undantränga. Det måste vara
            möjligt att ha goda regler för sponsring av kulturverksamhet och
            samtidigt skapa goda resurser för att stödja kultur som behöver
            stödjas på annat sätt.
          </note>
          <note>
            Låt mig också påminna om att medverkans- och utställningsersättningen
            infördes av en alliansregering. Tillsammans diskuterar vi Kulturrådets
            utvärdering av den, och hela alliansregeringen är besjälad av
            att det ska fungera. Man kan alltid diskutera hur vi ska gå vidare
            och hur mycket press som ska sättas på konsthallar och kommuner
            som inte följer detta avtal.
          </note>
          <note>
            Oavsett om man är ett stort eller litet parti får man nog aldrig
            igenom hundra procent av sitt partis förslag i en koalitionsregering.
            Jag känner mig dock harmonisk inför framtiden om vi får fortsätta
            regera. Då tror jag att vi ska fortsätta höja kulturbudgeten och
            fortsätta hitta nya vägar att stimulera barn och ungdomar till
            läsning och konstnärliga upplevelser.
          </note>
          <note type="speaker">
            Anf. 136 PER LODENIUS (C):
          </note>
          <note>
            Fru talman! I just put my feet in the air and move them around.
            Det är ett citat av Fred Astaire som var en av Hollywoods största
            filmstjärnor under förra seklet och kanske den största dansstjärnan
            på film genom tiderna. Fred Astaire svarade på frågan vad han
            menade med sin dans. Vad var hans budskap med dansen?
          </note>
          <note>
            I have no desire to prove anything by dancing, svarade Astaire.
            I have never used it as an outlet or a means of expressing myself.
            I just dance. I just put my feet in the air and move them around.
            Översatt blir det ungefär: Jag har ingen längtan efter att bevisa
            något med min dans. Jag bara dansar. Jag bara lyfter på fötterna
            och rör på dem.
          </note>
          <note>
            Just så kan det vara med dans, ja, med kultur över huvud taget.
            Den finns där bara för sin egen skull. Kulturen har sitt egenvärde.
          </note>
          <note>
            Samtidigt ger kultur så mycket mer. Konst, kultur och bildning
            är civilisationens kärna. Här ryms våra samlade erfarenheter i
            mångfasetterad form, och här kan vi få förståelse för oss själva,
            varandra, vårt förflutna och vår framtid.
          </note>
          <note>
            Det låter kanske högtravande för några, men jag tror att vi alla
            kan hitta exempel där kulturen på något sätt påverkat oss, kanske
            gett ett nytt perspektiv eller skapat helt nya förutsättningar.
          </note>
          <note>
            Jag kan ge många exempel från tiden då jag jobbade som danslärare
            och både jag själv och mina elever genom dansen fick erfarenheter
            och lärde oss något nytt. Det kunde vara allt från små erfarenheter
            och upptäckter av något nytt vi inte visste om till livsavgörande
            upptäckter. Det var till exempel många som hittade sin livspartner
            på danskurserna.
          </note>
          <note>
            Ett exempel som har fastnat i mitt minne är killen som var mobbad.
            Jag skulle ha dans med hans klass, och bugg stod på schemat. Killen
            smög in och satte sig på en bänk i gymnastiksalens hörn. Han försökte
            göra sig så liten som möjligt för att inte synas.
          </note>
          <note>
            Men klasskamraterna missade honom inte. Glåpord kastades, och
            man gick till och med på honom fysiskt. Det var bara att försöka
            stoppa det, och jag lyckades få i gång danslektionen. Inga påhopp
            eller glåpord tolererades, och alla skulle dansa med alla. Jag
            försökte hindra klassens uttryck och fula miner mot killen.
          </note>
          <note>
            Självklart ingick också att lära sig hyfs och vett på dansgolvet,
            som hur man bjuder upp och tackar för dansen.
          </note>
          <note>
            Den fjärde danslektionen var killen först i gymnastiksalen. Han
            gick rakryggad med en självsäkerhet som han inte visat tidigare,
            och han klev in mitt i salen och undrade om vi inte skulle börja
            snart.
          </note>
          <note>
            När övriga klassen släntrade in efter honom var det ingen som
            sade några glåpord – snarare tvärtom – och det var ingen av tjejerna
            som gjorde fula miner bakom ryggen på honom när de skulle dansa.
          </note>
          <note>
            Förvånad började jag luska lite grann i var den här självsäkerheten
            och den övriga klassens vändning kom ifrån. Vad var det som hade
            hänt? Jo, det visade sig att man några dagar tidigare hade haft
            klassfest. Tjejerna hade stått i kö för att få dansa med just
            den här killen, då han var den som dansade bäst i klassen. Dessutom
            visste han ju hur man skulle föra sig, bjuda upp och tacka för
            dansen. Danslektionerna i skolan hade gett honom självförtroende
            och samtidigt gett klasskompisarna verktyg för att uppföra sig
            och förhålla sig till varandra.
          </note>
          <note>
            Jag vill med den här berättelsen peka på vikten av kultur i skolan.
            Jag vet att det finns liknande berättelser och erfarenheter från
            kulturarbetare runt omkring i landet, inte minst från kulturarbetare
            som deltagit i Skapande skola.
          </note>
          <note>
            Barns och ungas möjligheter att ta del av kultur och utveckla
            sina talanger är en viktig politisk prioritering. Det finns ett
            otroligt mervärde i att kulturen genom professionella kulturskapare
            får utrymme i skolan.
          </note>
          <note>
            Utvärderingar av Skapande skola visar bland annat hur barns och
            ungas delaktighet och inflytande utvecklas när kulturen får ta
            plats i skolan. Det har också bidragit till ett förbättrat samarbetsklimat
            på skolorna och att elevernas självkänsla och självförtroende
            har stärkts. Förutom att eleverna utvecklas på flera plan tror
            jag – nej, jag är övertygad om – att också kulturarbetarna får
            nya viktiga erfarenheter och kunskaper. Samtidigt har det skapat
            arbetstillfällen för professionella konstnärer och andra kulturskapare.
            I framtiden ser jag gärna att Skapande skola når ännu fler elever
            och ännu fler kulturskapare.
          </note>
          <note>
            En viktig roll för barns och ungdomars möjligheter att få pröva
            på musik och andra kulturformer spelar så klart kulturskolorna
            i vårt land. Det har också tagits upp här i talarstolen tidigare
            i dag. De musik- och kulturskolor i kommunal regi som finns runt
            om i vårt land är viktiga aktörer för barns och ungdomars kulturskapande.
          </note>
          <note>
            Metoderna att förmedla och inspirera till musik eller andra konstarter
            skiljer sig från kulturskola till kulturskola och från kommun
            till kommun. Jag tänker exempelvis på orkesterskolan i Nykvarn
            där barn spelar i orkester redan från början, innan de ens har
            lärt sig instrumentet på riktigt. Vilken glädje när alla barnen
            gemensamt skapar musik! På kulturskolan i Sundsvall kan man få
            undervisning i muntligt berättande och i kreativt skrivande. I
            Norrtälje kommun kan man välja mellan att gå i den kommunala kulturskolan,
            Roslagens Kulturskola eller den fristående verksamheten Kulturskolan
            i Rimbo. Musik- och kulturskolorna ser alltså olika ut i olika
            kommuner, både till struktur och till verksamhet.
          </note>
          <note>
            Kommunernas möjlighet och frihet att utveckla verksamheten är
            också en viktig del i kulturskolornas framgång. Sedan 2012 arbetar
            Sveriges musik- och kulturskoleråd, Smok, och Sveriges Kommuner
            och Landsting med projektet Kulturskola 2030. Syftet med projektet
            är bland annat att synliggöra på vilket sätt en offentligt finansierad
            pedagogisk kulturverksamhet bör vara utformad för att möta barns
            och ungas kulturutövande. Jag ser fram emot vad det resulterar
            i.
          </note>
          <note>
            Fru talman! Kultur utvecklar samhället vi lever i på flera plan.
            Byar och orter kan överleva, växa och börja blomstra när satsningar
            på kulturen och näringar kopplade till den görs. Kultur bygger
            på kreativitet och spelar en viktig roll för tillväxt och innovation.
            Kultur är viktig för den växande besöksnäringen. Kulturella resurser
            är dessutom förnybara, vilket är välkommet för ett uthålligt näringsliv.
            Vi måste ta till vara den kreativa kraften och fortsätta att utveckla
            modeller för att sprida den i samhället.
          </note>
          <note>
            Det finns också exempel på skatte- och avdragsregler som behöver
            ses över inom det här området. Exempelvis har vi den så kallade
            dansbandsmomsen, som innebär att det är högre moms om ett band
            spelar för en dansande publik än för en konsertpublik. Ett annat
            exempel är att företag får dra av för en ny designmöbel men inte
            för ett konstverk. Vi kan kanske konstatera att det behöver göras
            en bredare översyn när det gäller skatter och avdrag för företagare
            i kultursektorn för att ge bättre och likvärdiga villkor.
          </note>
          <note>
            Civilsamhället skulle jag också vilja tala lite kort om. Det
            spelar en otroligt viktig roll. Kontakter med andra och bildning
            är viktigt för att kunna orientera sig, forma självständiga uppfattningar
            och aktivt delta i samhället.
          </note>
          <note>
            Ett exempel är folkbildningen, där vi gemensamt skapar djupare
            kunskap om vår värld. Att skapa och främja goda villkor för civilsamhället
            och folkbildningen är därför en mycket viktig uppgift. Det visar
            också de satsningar som gjorts på folkbildningen de senaste åren.
          </note>
          <note>
            Folkhögskolorna till exempel spelar en viktig roll, inte minst
            för ungdomar som behöver eller vill hitta en annan väg att skaffa
            sig kompetens och utbildning. Antalet årsplatser på folkhögskolans
            allmänna kurser utökades också med tusen platser under 2013. En
            satsning som fortsätter under 2014.
          </note>
          <note>
            Fru talman! Sverige behöver en kulturpolitik som både tar till
            vara kulturarvet och skapar förutsättningar för det nya som växer
            fram. Det är då givet att fortsätta arbeta för bland annat en
            kyrkoantikvarisk ersättning. Det är även betydelsefullt med det
            statliga stöd som finns till trossamfund.
          </note>
          <note>
            En annan del i detta är behovet att digitalt tillgängliggöra
            vårt kulturarv men också se hur vi kan bevara det digitala som
            skapas i dag.
          </note>
          <note>
            Den digitala utvecklingen öppnar fantastiska möjligheter. Det
            gäller såväl skapande av nya kulturformer som nya sätt att bevara
            och tillgängliggöra kulturarvet. Det har Centerpartiet jobbat
            för, bland annat genom stöd till digitalisering av biografer och
            samlingslokaler.
          </note>
          <note>
            Den infrastruktur som dessa samlingslokaler utgör kan inte heller
            överskattas. Vi behöver ju träffas även fysiskt. Lokalerna fungerar
            ofta även som ett nav för landsbygdsutveckling. Bygdegårdarna,
            Folkets Hus och nykterhetslogerna tillsammans med studieförbunden
            och föreningarna runt omkring i vårt land är viktiga aktörer när
            det gäller att göra kulturen tillgänglig i hela landet. För mig
            och Centerpartiet är det viktigt att kulturen är just tillgänglig.
          </note>
          <note>
            Tillgängligheten bärs upp av tre ben. Det ska inte spela någon
            roll om man har någon funktionsnedsättning, var i landet man bor
            eller vilken social eller ekonomisk situation man lever i. Kulturen
            ska finnas till för alla. Att ge den möjligheten är en självklar
            del av det offentliga uppdraget.
          </note>
          <note>
            Fru talman! Vi behöver kultur som är tillgänglig för alla för
            att lära känna oss själva, varandra, vår historia och vår samtid
            bättre. Det är inte minst viktigt för ett samhälle som ska vara
            hållbart på lång sikt. Men ibland kan det också räcka med att
            du just put your feet in the air and move them around.
          </note>
          <note>
            Med det, fru talman, vill jag yrka bifall till utskottets förslag
            och avslag på motionerna.
          </note>
          <note>
            (Applåder)
          </note>
          <note type="speaker">
            Anf. 137 LARS-AXEL NORDELL (KD):
          </note>
          <note>
            Fru talman! Regeringens kulturpolitik slås fast i propositionen
            Tid för kultur från 2009. Målen är ambitiösa. Inte minst kulturarvet
            men även barn och unga står i fokus.
          </note>
          <note>
            Kulturavsnittet i regeringens höstbudget fortsätter på den utstakade
            vägen. En rad nya satsningar kan noteras i årets kulturbudget.
            För att nämna en sådan satsning gläds jag särskilt åt den nya
            nationella samordningsfunktion för läsfrämjande insatser som föreslås.
          </note>
          <note>
            Låt mig fästa kammarens uppmärksamhet på folkbildningsfrågorna.
            Folkhögskolornas och studieförbundens folkbildningsinsatser utgör
            viktiga pusselbitar när det gäller ren kulturutövning men också
            ur ett arbetsmarknadsperspektiv.
          </note>
          <note>
            Studieförbundens verksamhet skapar en meningsfull fritid för
            många och bidrar inte minst till integrationsarbetet på ett sätt
            som offentliga aktörer har svårt att mäta sig med.
          </note>
          <note>
            Genom sin speciella pedagogiska tradition betyder folkhögskolorna
            mycket för att motivera och stödja unga arbetslösa som saknar
            kompletta gymnasiebetyg. Jämförande utvärderingar som gjorts mellan
            folkhögskolornas arbete och andra arbetsmarknadsåtgärder stärker
            bilden av att folkhögskolorna har stora förtjänster.
          </note>
          <note>
            Det är viktigt att förstå att folkhögskolornas framgångar bygger
            på att det är en fri utbildningsform där huvudmännen själva gör
            sina egna prioriteringar.
          </note>
          <note>
            Det finns ett uttryck som säger att utbildning ger färdighet
            medan folkbildning ger värdighet. Det tycker jag är ett bra uttryck.
            Jag vill verkligen skriva under på att det ger värdighet.
          </note>
          <note>
            Det känns glädjande att regeringen inser värdet av folkbildningen.
            Det märks inte bara i budgettexten utan också i de skarpa förslagen,
            bland annat när det gäller att utöka antalet årsplatser på folkhögskolornas
            allmänna kurser.
          </note>
          <note>
            De farhågor som finns, både när det gäller folkhögskolorna och
            kanske framför allt bildningsförbunden, gäller snarare de kommunala
            aktörerna. En del kommuner har drastiskt skurit ned bidragen till
            studieförbunden. Andra har lagt ned den kommunala musik- och kulturskolan.
            I vissa kommuner har man gått så långt att man helt har slutat
            att stödja folkbildningen. Det här är ju på kommunal nivå, och
            det ser lite olika ut i landet, men Socialdemokraterna regerar
            i många kommuner. Det vore bra för Socialdemokraterna om de hade
            en dialog om detta med sitt folk på lokal nivå och på så sätt
            kunde sopa rent framför egen dörr innan de beklagar sig över vad
            regeringen gör i dessa frågor. Det handlar ju ofta om socialdemokratiskt
            styrda kommuner.
          </note>
          <note>
            Fru talman! Låt mig också säga något om våra museer. Enligt Myndigheten
            för kulturanalys gjordes under 2012 mer än 17,4 miljoner besök
            vid våra museer. Av dessa gjordes ca 7 miljoner besök vid våra
            centralmuseer. Det är som bekant de museer som ligger under statliga
            myndigheter eller statsfinansierade stiftelser. Centralmuseerna
            är ett av våra allra viktigaste kulturarvsverktyg. Kulturarvets
            värde och legitimitet bygger på att det tillgängliggörs för befolkningen.
          </note>
          <note>
            När jag var barn fick jag en bok skriven av Tove Jansson. I den
            boken läste jag: Men vem ska trösta knyttet med att säga: lilla
            vän, vad gör man med en snäcka om man ej kan visa den? Det handlar
            om att delad glädje är dubbel glädje, som det heter. Det är när
            vi kan visa andra det som vi tycker är värdefullt och det görs
            tillgängligt som det får ett högre värde än innan.
          </note>
          <note>
            Att tillgängliggöra vår kulturhistoria och vårt kulturarv måste
            ses som en ständigt pågående process. De tekniska framgångarna
            har också breddat frågan om tillgänglighet. Inom ramen för regeringens
            nationella digitaliseringsstrategi Digitalt kulturarv har arbetet
            påbörjats med att planera digitaliseringen av centralmuseernas
            samlingar. Här ligger Sverige redan i framkant internationellt
            sett och är en av de största leverantörerna av kulturarvsdata
            till det europeiska digitala biblioteket.
          </note>
          <note>
            Samtidigt har centralmuseerna börjat uppträda alltmer i sociala
            medier, vilket också får ses som en form av tillgänglighet och
            ett sätt att komma närmare kanske framför allt en yngre publik.
            Det här är en spännande utveckling av museivärlden som möjliggörs
            via det vägval som regeringen gjort.
          </note>
          <note>
            Men kulturarvet handlar inte enbart om gamla föremål, husgrunder
            och byggnader. Det handlar också om våra folkminnen – våra traditioner,
            våra värderingar och våra kunskaper om olika platser. De gemensamma
            värderingarna, de svenska dialekterna och de berättelser som förts
            vidare genom generationer ingår alla i det som vi kallar för vårt
            immateriella kulturarv. Om vi har god kännedom om kulturarvet
            har vi bättre förutsättningar att kunna utveckla vår egen identitet.
            Det betyder i sin tur att vi får bättre förutsättningar att respektera
            andras kulturer och värden.
          </note>
          <note>
            Regeringen lyfter också denna aspekt i budgeten, bland annat
            kopplat till Unescos konvention om skydd av det immateriella kulturarvet.
          </note>
          <note>
            Vi är många som ser fram emot resultatet av genomförandet av
            digitaliseringen av centralmuseernas samlingar. Låt oss hoppas
            att fler länder tar efter Sverige på detta område och gör sina
            samlingar digitala.
          </note>
          <note>
            Fru talman! Att vi i en tid av ekonomiska oroligheter runt om
            i världen kan klara av att ligga på en fortsatt hög nivå när det
            gäller statliga anslag till kulturen är något vi har anledning
            att vara stolta och glada över. Från Kristdemokraternas sida betonar
            vi dock vikten av att också bredda kulturfinansieringen. För detta
            krävs framför allt ett återupprättat mecenatskap, vilket inte
            är något som vi enkelt kan kommendera fram från denna kammare.
            Men vi kan hjälpa till på vägen.
          </note>
          <note>
            I och med årets budgetproposition kan stiftelser slippa betala
            skatt på den avkastning som går till kulturändamål. Det är ett
            viktigt framsteg som inte har kommit fram speciellt mycket men
            som finns med i budgeten. Jag vill understryka det.
          </note>
          <note>
            Vi kristdemokrater är också angelägna om att den avdragsrätt
            för gåvor till hjälporganisationer som nu har införts på sikt
            kan utökas så att även gåvor till andra ideella organisationer,
            till exempel kulturutövare, ska kunna bli avdragsgilla och att
            detta också bör införas för företag som vill stötta kultursektorn.
          </note>
          <note>
            Med de orden, fru talman, ber jag att få yrka bifall till förslaget
            i utskottets betänkande och avslag på motionerna.
          </note>
          <note type="speaker">
            Anf. 138 TINA EHN (MP) replik:
          </note>
          <note>
            Fru talman! Lars-Axel talar varmt om kulturen på många sätt,
            både brett och intressant. Han pratar mycket om folkbildning,
            och det tycker jag är kul. Det är nästan så att Kristdemokraterna
            skulle kunna stötta Miljöpartiets budgetförslag på folkbildningssatsningar,
            om jag tolkade entusiasmen och engagemanget från talarstolen rätt.
          </note>
          <note>
            Jag tänkte lyfta fram en fråga som jag inte vet om Lars-Axel
            känner att det går att svara på. Den har tagits upp i dag och
            finns med i en reservation och handlar om Institutet för språk
            och folkminnen. Du nämnde det här med det immateriella kulturarvet,
            och det här är en fråga som rör detta. Din allianskollega sade
            att det som händer inom Institutet för språk och folkminnen endast
            är en organisationsförändring. Men om det nu är en myndighet,
            vilket jag har förstått att det är, har man någonting att säga
            till om från regering och riksdag, antar jag.
          </note>
          <note>
            Det är ganska intressant att titta på hur alliansregeringens
            politik har förändrat myndighetsstrukturen i Sverige. Sedan maktskiftet
            2006 har 55 nya myndigheter kommit till, men hälften av dem har
            hamnat i Stockholm. Jag tycker att det här är viktigt ur många
            perspektiv. Jag ställer mig bakom reservationen därför att det
            handlar om att vi bryter mot principer som är antagna i Sveriges
            riksdag och där vi har sagt att vi vid lokalisering ska se över
            om myndigheter kan placeras någon annanstans. Det här är en myndighet
            som redan finns, men den slås ihop och centraliseras.
          </note>
          <note type="speaker">
            Anf. 139 LARS-AXEL NORDELL (KD) replik:
          </note>
          <note>
            Fru talman! Tack för frågan, Tina Ehn! Det är jätteviktigt, som
            jag ser det, att vi kan sprida gracerna över landet. Det tycker
            jag är bra om vi gör.
          </note>
          <note>
            Sedan vet vi att det kan vara svårt att flytta befintliga myndigheter
            eftersom det blir kompetensdränering och så vidare. Vi måste lära
            oss av våra erfarenheter. Det är inte alltid självklart att man
            ska flytta myndigheter enbart av regionalpolitiska skäl, men jag
            håller definitivt med dig om att när det finns möjligheter ska
            man sprida dessa myndigheter över landet så gott man kan så att
            det inte blir en så stor koncentration till huvudstaden. Det är
            ju över huvud taget en koncentration av mycket till Stockholm,
            som drar till sig allt möjligt som en magnet. Då är det bra om
            vi politiker kan ha uppfattningen att hela Sverige ska leva. På
            så sätt är det rätt.
          </note>
          <note type="speaker">
            Anf. 140 TINA EHN (MP) replik:
          </note>
          <note>
            Fru talman! Tack för svaret!
          </note>
          <note>
            Jag tänker inte förlänga debatten. Det kommer en till sedan,
            och vi har fler talare. Jag tackar för det svaret och vill bara
            uppmärksamma frågan.
          </note>
          <note type="speaker">
            Anf. 141 Kultur- och idrottsminister LENA ADELSOHN LILJEROTH
            (M):
          </note>
          <note>
            Fru talman! Kära vänner, får jag väl ändå säga här.
          </note>
          <note>
            Inför det kommande året kan regeringen återigen, som alla år
            sedan Alliansen tillträdde, presentera en kulturbudget som rymmer
            ökade resurser, nya investeringar och initiativ för att utveckla
            kulturpolitiken. Mina allianskolleger har också varit inne på
            det.
          </note>
          <note>
            Innan jag går in på de huvudsakliga satsningarna i denna budget
            vill jag säga några ord om förutsättningarna för att kunna driva
            en konstruktiv och utvecklande kulturpolitik.
          </note>
          <note>
            När jag, senast för några veckor sedan, deltog vid ett rådsmöte
            med mina kulturministerkolleger från EU-länderna fick jag frågan
            av en av dessa kolleger om hur mycket vi hade varit tvungna att
            minska den svenska kulturbudgeten. När jag då svarade att vi i
            Sverige inte alls hade skurit ned kulturbudgeten, utan tvärtom
            ökat den varje år sedan 2006, var det knappt att jag blev trodd.
            Jag fick upprepa det en gång till. När vi i dag diskuterar åsiktsskillnader
            kring enskilda satsningar – eller nivån på anslagen – bör det
            alltså göras i sitt rätta sammanhang.
          </note>
          <note>
            Hos våra europeiska grannar är drastiska nedskärningar i kulturbudgetarna
            nämligen en realitet. Det är en realitet som innebär att beslutsfattare
            och kulturpolitiker får debattera hur neddragningar och rationaliseringar
            ska genomföras, snarare än hur kulturens villkor kan förbättras.
            Sådana nedskärningar har slagit mot många europeiska kulturinstitutioner,
            med omvittnade och uppmärksammade exempel från såväl den brittiska
            statens kulturråd som den världsberömda operan La Scala i Milano.
          </note>
          <note>
            Detta var också något som lyftes fram offentligt av den världsberömde
            dirigenten Riccardo Muti när han i söndags på Nobelkonserten gästade
            Stockholms konserthus. Men det gäller inte här. I Sverige har
            vi tack vare en ansvarsfull politik inom alla politikområden som
            ibland krävt svåra avvägningar och som inneburit att det inte
            har gått att lova allt till alla ändå kunnat ta fram nya resurser
            till kulturen.
          </note>
          <note>
            Regeringen har konsekvent och med tydlig kompass förnyat kulturpolitiken.
            Successivt har vi fört kulturen närmare medborgarna genom att
            regionalisera – och därigenom också vitalisera – samtalet och
            beslutsmakten över stora delar av kulturbudgeten. Kultursamverkansmodellen
            har på relativt kort tid och med höga ambitioner tagits emot mycket
            väl runt om i hela landet. Alla regioner är nu delaktiga, med
            undantag av Stockholm.
          </note>
          <note>
            För två veckor sedan hade jag ett möte med Sveriges Kommuner
            och Landsting och regionala politiska företrädare från alla regioner
            som deltar i kultursamverkansmodellen. De utvärderingar och rapporter
            som tidigare beskrivit de positiva effekter som modellen har haft
            blev på flera vis bekräftade vid den heldagskonferens vi hade.
            Det är tydligt att kulturen nu har fått en naturlig och framskjuten
            plats i kommuner och regioner och att kulturpolitiken på alla
            nivåer har ingjutits med nytt engagemang och förnyad kraft.
          </note>
          <note>
            Under Alliansens tid har kulturbudgeten stärkts med närmare 1
            miljard kronor, men utöver ökade resurser och kultursamverkansmodellens
            betydelse har de nya nationella kulturpolitiska målen också varit
            vägledande för en mer aktiv kulturpolitik.
          </note>
          <note>
            Särskilt det nya målet om barns och ungas rätt till kultur, som
            infördes 2009, har stärkt många kulturinstitutioner, och de har
            blivit än mer strategiskt skickliga på att engagera och nå barn
            och unga. I det arbetet har också Skapande skola, som nu uppgår
            till drygt 170 miljoner per år och i år planeras nå över 700 000
            barn, spelat roll för att ge barnen möjlighet att ta del av professionell
            kultur som en naturlig del av sin uppväxt och skolgång.
          </note>
          <note>
            Fru talman! Inte långt efter att alliansregeringen tillträdde
            presenterade EU-kommissionen en omfattande kulturvaneundersökning
            av alla EU-länder. Den visade då att Sverige hade en mycket kulturellt
            aktiv befolkning, en kulturell styrkeposition som var värd att
            värna och utveckla. Mot bakgrund av den mätningen från 2007 var
            det med stor nyfikenhet jag tog del av den nya motsvarande undersökningen
            som EU-kommissionen presenterade för bara några veckor sedan.
            Dess värre är den övergripande trenden inom hela EU minskad delaktighet
            och tillgång till kultur.
          </note>
          <note>
            Återigen är det tydligt att kulturens villkor är beroende av
            den större samhällsutvecklingen. Men glädjande nog har Sverige,
            tvärtemot trenden, ökat i alla kategorier sedan 2007 – i alla
            kategorier sedan 2007.
          </note>
          <note>
            Faktum är att Sverige, enligt undersökningen, har högst delaktighet
            och tillgång till kultur i hela EU. Endast Danmark slår oss, och
            då gäller det förekomsten av eget konstnärligt utövande. Men när
            det kommer till att ta del av kulturprogram, läsa böcker, besöka
            museer, gallerier, konserter, teatrar, utnyttja allmänna bibliotek
            och se dans-, balett- eller operaföreställningar ligger vi först
            – av alla EU-länder.
          </note>
          <note>
            Jag medger att jag studsade till när jag såg att även läsning
            har ökat i Sverige. Det är ju inte riktigt den bilden vi har.
            Men efter närmare studier av tabellerna förstod jag att EU-kommissionen
            börjar mäta först vid 15 års ålder. Om de även tagit med barnen,
            till exempel från sex års ålder, är jag övertygad om att deltagandet
            för svensk del hade blivit ännu starkare – med undantag för läsning,
            men det återkommer vi till senare i en annan debatt.
          </note>
          <note>
            Fru talman! I budgetpropositionen för nästa år presenterar vi
            flera nya initiativ utifrån våra prioriteringar att stärka barns
            och ungas rätt till kultur, förbättra villkoren för den nyskapande
            kulturen och att utveckla kulturarvet för framtiden.
          </note>
          <note>
            Kungliga Operan är Sveriges nationalscen för opera och balett.
            Inom sin konstart står den för den högsta konstnärliga kvaliteten
            i landet och bär ett särskilt uppdrag att engagera spetsen av
            utövare och konstnärliga ledare. För att stärka och utveckla opera-
            och balettkonsten har regeringen föreslagit en betydande ambitionshöjning.
          </note>
          <note>
            För att garantera Operans förutsättningar som nationalscen föreslår
            vi en omfattande satsning för att utveckla Operahuset som kulturarv
            och samtidigt skapa nya möjligheter för opera och balett i världsklass.
          </note>
          <note>
            En av utgångspunkterna är att göra huset mer öppet och tillgängligt
            för allmänheten. Alla ska ha möjlighet att delta i kulturarvet,
            som det står i våra nationella mål. Nya förutsättningar kan göra
            det möjligt att bredda repertoaren och utveckla barn- och ungdomsverksamheten.
            Genom att skapa nya publika utrymmen och lokaler mot omkringliggande
            kvarter kan trösklarna sänkas och fler känna sig inbjudna till
            Operans utbud av föreställningar och verksamhet.
          </note>
          <note>
            Problemen med otillräcklig akustik, lutande scengolv, inbyggda
            arbetsmiljöproblem och bristen på tillräckliga repetitionslokaler
            ska också kunna lösas i samband med renoveringen. Målet är en
            ny opera i Operan för att skapa en modern nationalscen, samtidigt
            som det kulturhistoriskt betydelsefulla Operahuset kan bevaras
            och utvecklas.
          </note>
          <note>
            Den nya Kungliga Operan är en omfattande framtida investering
            i konst och kultur som sträcker sig över många år framöver. Sammantaget
            får ombyggnaden kosta upp till 2 miljarder kronor – det är mycket
            pengar – och en förstudie ska presenteras under 2014. När huset
            står klart kommer det att förena samtidens konstnärliga krav med
            styrkan i ett levande kulturarv.
          </note>
          <note>
            En annan fråga, fru talman, med stor betydelse för scenkonsten
            i hela Sverige är pensionssystemet för anställda inom den statligt
            understödda scenkonsten. Totalt berörs ungefär 5 700 anställda
            vid ett sextiotal institutioner över hela landet. Den här frågan
            har varit olöst i närmare två decennier, men regeringen har i
            budgeten för nästa år presenterat inriktningen för en lösning
            som ska gälla från och med den 1 januari 2015. Då inleds övergången
            till ett nytt kollektivavtalsreglerat pensionssystem. I likhet
            med vad som gäller för den övriga arbetsmarknaden ska pensionsvillkoren
            framöver fullt ut regleras av parterna på området.
          </note>
          <note>
            Utgångspunkter för regeringens reformering av pensionerna är
            att upprätthålla arbetslinjen och en fortsatt hög konstnärlig
            kvalitet vid institutionerna. Den statliga finansieringen ska
            därför ge möjligheter till omställning och karriärväxling för
            yrkesgrupper som av konstnärliga och inte minst av fysiska skäl
            inte kan arbeta inom sina konstnärliga yrken tills de fyllt 65
            år.
          </note>
          <note>
            Den nuvarande statliga regleringen av tjänstepensionerna för
            anställda vid scenkonstinstitutionerna, genom den så kallade PISA-förordningen,
            avvecklas under en femårsperiod från och med 2015. Övergången
            från dagens pensionssystem till ett nytt och mer modernt pensionssystem,
            som ska motsvara den övriga arbetsmarknaden och erbjuda möjlighet
            till omställning och karriärväxling, frigör resurser.
          </note>
          <note>
            Viktigt att påpeka är att alla medel som frigörs ska stanna inom
            scenkonstområdet. Pengarna ska gå till att stärka kvaliteten på
            scenkonstområdet, men hur det ska gå till, hur den närmare utformningen
            ska ske, avgörs inte av oss politiker eller av Kulturdepartementet,
            utan ska tas fram i dialog med berörda aktörer på scenkonstområdet,
            självklart.
          </note>
          <note>
            Fru talman! En del i att bevara, använda och utveckla ett levande
            kulturarv för framtiden är att ta hand om det svenska filmarvet.
            Svensk film är känd över hela världen och speglar vårt lands historia
            och samhällsliv. Nya filmer görs i digitalt format, men det är
            angeläget att också äldre svensk film kan visas. Äldre filmer,
            vilket i det här fallet kan innebära att de endast är ett par
            år gamla, används ofta vid skolbiovisningar och av lokala filmklubbar
            och festivaler.
          </note>
          <note>
            Det svenska filmarvet är därtill en del i arbetet med att främja
            Sverigebilden och intresset för svensk film i utlandet. Därför
            investerar vi 40 miljoner kronor under perioden 2014–2018. Tillskottet
            till Filminstitutet innebär att minst 500 svenska filmer kan omvandlas
            från analoga till digitala kopior.
          </note>
          <note>
            Många andra insatser för kulturområdet ryms också i nästa års
            budget. För att nämna några har regeringen bland annat föreslagit
            att slopa betalningsskyldigheten för polisbevakningskostnader
            vid kultur- och idrottsevenemang. 20 miljoner kronor är avsatta
            för detta ändamål. Dessutom blir det ökade medel till Statens
            historiska museer, till Myndigheten för kulturanalys så att de
            bättre ska kunna utveckla den officiella statistiken på kulturområdet,
            till Föreningen Svensk Form, till Thielska galleriet, till Drottningholms
            Slottsteater och till mycket annat.
          </note>
          <note>
            Regeringen föreslår att den nuvarande politiken kring de nationella
            målen för arkitektur, form och design följs upp. Det finns ett
            behov att undersöka vilka effekter programmet haft i praktiken
            och hur de förhåller sig till den omvärld som finns. Vidare ska
            avtalet om konstnärers medverkan och ersättning vid utställningar,
            det så kallade MU-avtalet, förenklas och förtydligas så att det
            blir lättare att tillämpa.
          </note>
          <note>
            Vi kommer senare i dag att få tillfälle att debattera propositionen
            Läsa för livet , där satsningarna på bland annat förstärkningar
            inom litteratur, läsfrämjande och språkvård återfinns i sitt fulla
            sammanhang. Vi föreslår i budgeten att Statens kulturråd får 15
            miljoner kronor extra för läsfrämjande insatser på nationell nivå.
          </note>
          <note>
            Avslutningsvis, fru talman, vill jag säga att vi fortsätter att
            förstärka och fördjupa kulturpolitiken det närmaste året. Vi kommer
            fortsatt att prioritera barns och ungas rätt till kultur och se
            till att även yngre och kommande generationer har tillgång till
            kulturen som en given del i deras resa genom livet.
          </note>
          <note>
            Anf. 142 GUNILLA CARLSSON i Hisings Backa (S) replik:
          </note>
          <note>
            Fru talman! Tack, kulturministern, för anförandet! Det är bra
            att Sverige står upp för kulturen, men regeringen har också gjort
            en hel del andra prioriteringar. Inte minst har man gjort stora
            skattesänkningar. Man hade kunnat lägga lite mer resurser på kulturområdet.
            Det väljer vi att göra i vårt budgetalternativ. Vi lägger närmare
            600 miljoner mer än regeringen.
          </note>
          <note>
            I stora delar handlar det om att man behöver mer resurser inom
            kulturområdet. I dag har många grupper inte möjlighet att ta del
            av kulturen. Vi lyfter fram musik- och kulturskolan som exempel
            men också möjligheten till en aktiv fritid genom idrottsrörelsen
            och Svenskt Friluftsliv.
          </note>
          <note>
            Jag skulle vilja fråga om kulturskolan. Det ser mycket olika
            ut i kommunerna. I vissa fall finns ingen kulturskola, i andra
            fall är avgifterna väldigt höga, vilket gör att alla barn och
            unga inte kan delta. Om barn och unga är den prioriterade gruppen
            för kulturministern, varför ser man då inte till detta? Man ska
            inte lägga sig i den kommunala verksamheten, men man måste se
            att det finns stora skillnader.
          </note>
          <note>
            Vi lägger till exempel fram ett förslag om stimulansbidrag –
            något som Smok också har föreslagit – för att hålla nere avgifterna
            och höja kvaliteten. Dessutom skulle vi vilja ha en nationell
            strategi för kulturskolornas verksamhet och därmed ge alla barn
            och unga i hela Sverige den möjligheten.
          </note>
          <note type="speaker">
            Anf. 143 Kultur- och idrottsminister LENA ADELSOHN LILJEROTH
            (M) replik:
          </note>
          <note>
            Fru talman! Jag instämmer absolut i det som Gunilla Carlsson
            säger om kultur- och musikskolornas betydelse och höga kvalitet.
            De är oerhört viktiga.
          </note>
          <note>
            När det gäller skattesänkningarna, visst är det bra? Människor
            får behålla mer av sina egna pengar. Det är klart att det måste
            finnas någonting som skiljer blocken åt. Här finns en tydlig skillnad.
            Sedan alliansregeringen tillträdde har vi sänkt skatten år efter
            år. Människor har fått mer pengar. Många har valt att investera
            i just kultur och fritid. Det tycker jag är mycket bra.
          </note>
          <note>
            Sedan har vi faktiskt en ny politik som handlar om delegering.
            Jag nämnde kultursamverkansmodellen i mitt anförande. Där har
            man regionalt betydligt större inflytande över hur de statliga
            medlen används men också möjligheter att hitta nya samverkansmodeller.
            Det Gunilla Carlsson sade om exempelvis musikskolan eller kulturskolan,
            som ju finns i väldigt många kommuner, är alldeles utmärkt att
            ta upp i en diskussion regionalt. Allting behöver inte beslutas
            på nationell nivå. Det kan vara en utmärkt sådan fråga just för
            att barns och ungas rätt till kultur är ett nationellt mål. Det
            är ett mål som man inte kan förhandla bort.
          </note>
          <note>
            När vi talar om Skapande skola – vi kanske kommer in på det,
            jag hoppas det – kan jag till min glädje se att Skapande skola
            inneburit att många regioner och kommuner ökat sina bidrag till
            barn- och ungdomskulturen.
          </note>
          <note>
            Anf. 144 GUNILLA CARLSSON i Hisings Backa (S) replik:
          </note>
          <note>
            Fru talman! Här finns väl en av de stora skillnaderna. Jag tror
            på att vi ska ha en nationell kulturpolitik och att vi genom politiska
            beslut kan styra över vilka förändringar som ska ske. För mig
            handlar det inte om att jobbskatteavdragen skulle vara den största
            kulturpolitiska reformen, vilket jag vet att kulturministern har
            sagt. Hon säger att de som har fått lite mer i plånboken kan köpa
            sig mer kultur. Men de som har varit med och betalat detta då?
            Det är jättestora grupper som har fått mindre i plånboken. Vi
            ser ökade ekonomiska klyftor i samhället. Vad säger man då? Nej,
            tyvärr, ni kan inte ta del av kultur, för ni har inte fått mer
            i plånboken. För mig handlar det om att vi måste se till att alla
            får den möjligheten.
          </note>
          <note>
            Skapande skola har vi inte motsatt oss från Socialdemokraternas
            sida. Däremot ser jag med stor oro på den rapport som kommit nu.
            Återigen pekar man på olikheterna i möjligheten för barn att ta
            del av Skapande skola. Det är bara ungefär hälften av alla elever
            som har fått ta del av Skapande skola. Man skulle ha kunnat göra
            en förändring för att se till att alla får ta del av resurserna
            till Skapande skola. Men det har inte skett.
          </note>
          <note>
            Det finns många andra delar i den här rapporten. Är det egentligen
            de professionella scenkonstarbetarna som har fått ta del av detta,
            eller är det andra som har fått jobba med Skapande skola? Det
            var också en tanke. Vad finns det för undanträngningseffekter?
            Det finns jättemycket i denna rapport. Vi skulle vilja se en ordentlig
            utvärdering av Skapande skola, där Kulturrådet och Myndigheten
            för kulturanalys finge titta på vad det här egentligen har genererat
            och hur satsningen på Skapande skola ser ut.
          </note>
          <note>
            Jag skulle också vilja ställa en fråga till kulturministern om
            det som hon inte pratar så mycket om längre, nämligen Kulturarvslyftet,
            men nu är min talartid ute.
          </note>
          <note type="speaker">
            Anf. 145 Kultur- och idrottsminister LENA ADELSOHN LILJEROTH
            (M) replik:
          </note>
          <note>
            Fru talman! Kulturarvslyftet har berörts av Cecilia Magnusson.
            Jag har bara två minuters talartid och tänker koncentrera mig
            på Skapande skola.
          </note>
          <note>
            Oppositionen gjorde sig lite lustig över att vi tillsatte en
            ny myndighet, Myndigheten för kulturanalys, Myka. Men den är väldigt
            viktig för att man ska se hur genomslaget blir av de reformer
            vi gör och vad vi kan göra bättre. Gunilla Carlsson ägnade sig
            åt svartmålning. Det gör oppositionen, förstod jag av Lars Ohly.
            Men Skapande skola har enligt Myka uppmärksammat skolan på kulturaktiviteter,
            också i glesbygdskommuner där man har problem. Allt bättre planer
            tas fram. När eleverna blir delaktiga blir också genomslaget bättre.
          </note>
          <note>
            Det var väldigt intressant att se hur betydelsefullt det här
            är. Detta är någonting vi kan arbeta med i dialogen inte minst
            med Kulturrådet. Det är viktigt att eleverna känner att Skapande
            skola är för dem.
          </note>
          <note>
            Det har blivit bättre samarbete mellan skolor, kulturaktörer
            och kulturinstitutioner. Samtliga kommuner har någon gång sökt
            bidrag. Två tredjedelar av kommunerna har fått bidrag i minst
            fem av sex år. Många kommuner kompletterar Skapande skola med
            upp till 20 procent, som jag nämnde nyss. År 2011 fick 55 procent
            av eleverna del i Skapande skola. I år beräknar Kulturrådet och
            Myka att det blir 69 procent. Den här undersökningen visar också
            att elevernas kritiska tänkande, analysförmåga, samarbetsvilja
            och självständighet stärks.
          </note>
          <note>
            Inget av det här fanns under er tid. Skapande skola är nytt.
            Det är Alliansen som har infört det. Jag tycker att Gunilla Carlsson
            ska vara glad.
          </note>
          <note type="speaker">
            Anf. 146 TINA EHN (MP) replik:
          </note>
          <note>
            Fru talman! Jag tänkte ta upp frågeställningen om Skapande skola
            kontra musik- och kulturskolorna i Sverige och den efterfrågan
            som finns på en nationell strategi. Det har kommit en viss kritik
            från Myndigheten för kulturanalys för att satsningen på Skapande
            skola bara når hälften av eleverna. Satsningen går också i första
            hand till skolor som redan jobbar mycket med kultur. Dessutom
            söker små kommuner bidraget i mycket mindre utsträckning än stora
            kommuner; jag som gärna har ett landsbygdsperspektiv i politiken
            suckar djupt. Många elever känner sig inte alls delaktiga. Det
            finns en hel del saker som kritiseras. Samtidigt tror jag att
            det sker mycket bra saker.
          </note>
          <note>
            Men vi har också musik- och kulturskolor i Sverige. De utgör
            en redan befintlig infrastruktur och eftersöker möjligheter att
            få rikspolitiken att bry sig om dem mer. Jag tycker att vi behöver
            göra det och inte alltid svara Skapande skola på frågor om musik-
            och kulturskolor och andra rättigheter och delaktigheter. Vi ska
            särskilt uppmärksamma barns och ungas rätt till kultur, som sagts
            här. Det har med de kulturpolitiska målen att göra. Detta gör
            också musik- och kulturskolorna i mycket hög grad.
          </note>
          <note>
            Det finns några saker som man skulle kunna titta på. Förutom
            att det saknas en strategi har man inte utvärderat någonting runt
            musik- och kulturskolorna på 60 år. Det behövs dessutom utvärdering
            av verksamhetens personalförsörjning.
          </note>
          <note type="speaker">
            Anf. 147 Kultur- och idrottsminister LENA ADELSOHN LILJEROTH
            (M) replik:
          </note>
          <note>
            Fru talman! Jag tror att Tina Ehn var med på den konferens vi
            hade förra veckan. Om inte så borde hon ha varit med. Det var
            väldigt intressant när Myndigheten för kulturanalys tillsammans
            med forskare beskrev hur Skapande skola fungerat.
          </note>
          <note>
            Nu kommer jag att bekräfta en del av det som Tina Ehn sade. Jag
            nämnde det också alldeles nyss i samtalet med Gunilla Carlsson.
            Det är ett tjugotal kommuner som har svårt att använda sig av
            medlen för Skapande skola. Men som det påpekades på konferensen
            är det väldigt mycket som de kommunerna har svårt med. Det finns
            inte resurser. Kommunerna är för små. De kan inte ta del av Lärarlyftet
            och en del andra satsningar som det finns möjlighet att söka pengar
            till. Problemet ligger inte hos Skapande skola. Det ligger i att
            kommunerna är små och har väldigt liten administration. Detta
            lyfte jag fram, liksom elevers delaktighet, som har betydelse
            för att Skapande skola ska få genomslag och kunna ge eleverna
            det som vi vill att de ska få: lust till skapande, kunskap om
            kulturen och ett stärkt lärande.
          </note>
          <note>
            Att skolor som är vana att arbeta med kultur lättare kan tillgodogöra
            sig dessa medel är heller inte märkligt. Det kunde jag se redan
            första året. Men det var bra att få det tydligt skrivet, för det
            gör att vi vet hur vi ska stärka Skapande skola så att satsningen
            når fler barn och gör dem delaktiga, inte minst på små orter,
            när man tar fram kulturplanen. Detta tycker jag är viktigt, och
            det påpekade jag i det samtal som vi hade.
          </note>
          <note type="speaker">
            Anf. 148 TINA EHN (MP) replik:
          </note>
          <note>
            Fru talman! Ja, detta är viktigt och intressant. Även om det
            inte är så konstigt måste vi ta tag i frågan. Då litar jag på
            att det är någonting som också kulturministern ser som viktigt.
            Det kanske löser sig. Det vore jättebra.
          </note>
          <note>
            Jag vill ta upp ytterligare en fråga. När vi nu pratar om barns
            och ungas rätt till kultur vill jag fortfarande vara lite envis
            och prata om musik- och kulturskolan i Sverige och den brist på
            uppbackning som man känner där. Detta har också Sveriges musik-
            och kulturskoleråd varit i utskottet och berättat om. Man saknar
            en övergripande strategi för samordning. Man säger att nationell
            utvärdering inte skett på 60 år. Man saknar tydliga riktlinjer
            om musik- och kulturskolans uppdrag.
          </note>
          <note>
            Det behövs även utvärderingar av verksamhetens personalförsörjning.
            Jag har själv besökt en plats här i Stockholm där man brukar utbilda
            musik- och kulturskolelärare. Där säger man att det är otroligt
            komplicerat och ses som mindre viktigt. Hela utbildningssystemet
            har ändrats, och detta faller mellan stolarna. Personalförsörjningen
            till musik- och kulturskolorna är hotad av ett antal orsaker.
            Delvis har det att göra med Utbildningsdepartementets förändringar
            av gymnasiestrukturen.
          </note>
          <note>
            Det här tycker jag är minst lika allvarligt som mycket annat
            i fråga om barns och ungas rätt till kultur. Jag skulle vilja
            fråga kulturministern hur hon ser på de här bristerna och problemen
            när det gäller musik- och kulturskolans uppdrag i dag.
          </note>
          <note type="speaker">
            Anf. 149 Kultur- och idrottsminister LENA ADELSOHN LILJEROTH
            (M) replik:
          </note>
          <note>
            Fru talman! Vi vet alla att musik- och kulturskolorna är en kommunal
            angelägenhet och att man också vill ha det så. Om det stämmer
            som Tina Ehn säger att det här inte har utvärderats på 60 år och
            om – jag säger inte att det är så – det skulle vara en statlig
            uppgift, alltså en uppgift för Kulturrådet eller regeringen att
            utvärdera, är vi nog många som är skyldiga.
          </note>
          <note>
            Som jag sade i diskussionen med Gunilla Carlsson tycker jag att
            detta är en alldeles utmärkt fråga att ta upp i samverkansmodellen,
            också i en dialog med SKL, för det är möjligen där som man kan
            göra något. Musik- och kulturskolorna är ingen statlig angelägenhet.
            De är alldeles utmärkta där de finns.
          </note>
          <note>
            Avslutningsvis, apropå att en del säger att det är dyrt med musik-
            och kulturskolor: Genomsnittsavgiften tror jag ligger på ungefär
            1 500 kronor om året. Det kan betecknas som mycket eller lite.
            Men sänkta skatter kan faktiskt betyda mer kultur. Jag säger inte
            att det är den viktigaste kulturpolitiska reformen, men jag säger
            att det är en kulturpolitisk reform. Nu vet jag att Miljöpartiet
            är emot jobbskatteavdrag, men det senaste avdraget, som uppgår
            till mellan 2 500 och 3 500 kronor, räcker exempelvis till avgiften
            för två barn i den kommunala musik- och kulturskolan under ett
            år. För dem som kanske inte har ett arbete finns det en fritidspeng
            på 3 000 kronor om året som också föreslås i regeringens budget
            för dem som har försörjningsstöd och annars inte kan betala. Det
            kan också användas till musik- och kulturskolan.
          </note>
          <note type="speaker">
            Anf. 150 LARS OHLY (V) replik:
          </note>
          <note>
            Fru talman! Förra gången jag berömde Lena Adelsohn Liljeroth
            för att hon var närvarande i kammaren tog hon det närmast som
            en förolämpning. Jag vill dock upprepa berömmet. Jag tycker att
            det är bra att vi har en kulturminister som faktiskt deltar i
            debatterna i kammaren när det gäller både budgeten och andra propositioner.
          </note>
          <note>
            Slut på berömmet.
          </note>
          <note>
            De kulturpolitiska reformer som regeringen brukar berömma sig
            av är dels jobbskatteavdraget, som ju inte är en kulturpolitisk
            reform utan handlar om att öka klyftor och om att slå mot arbetslösa
            och sjuka, dels Kulturarvslyftet. Det var det stora flaggskeppet.
            Det blev ingen succé. Det blev inget av allt det ni förutspådde.
            Det blev ett rejält fiasko. Tänk att det ska vara så förbaskat
            svårt att erkänna ett fiasko! Tänk att det ska vara så svårt att
            säga att ni hade fel, för det hade ni på punkt efter punkt. Allt
            det ni sade misslyckades.
          </note>
          <note>
            Det finns ett berömt citat som tillskrivs Benjamin Disraeli:
            Det finns tre sorters lögn – lögn, förbannad lögn och statistik.
            Jag roade mig med att ta fram statistik från en hemsida som heter
            minedu.fi, alltså det finska kultur- och utbildningsdepartementet,
            som har samlat Nordic Databank Culture, Nordisk statistisk årsbok
            och Cultural Statistics. Där visar det sig att Sverige inte alls
            ligger i topp.
          </note>
          <note>
            När det gäller kulturarbetskraftens andel av hela arbetskraften
            ligger Danmark, Sverige och Finland lika, men Norge och Island
            är bättre. När det gäller biobesök har vi näst lägst antal i Norden
            – bara Finland är sämre. Vi har minst antal teaterbesök. Vi har
            näst minst antal museibesök. Finland och Danmark har fler bibliotekslån,
            och Finland har för övrigt flest bibliotek i hela Norden. När
            det gäller offentliga sammanslutningars kulturutgifter som andel
            av bnp är Sverige sämst och Island bäst.
          </note>
          <note>
            Detta är inte direkt smickrande. Men statistik kan som sagt användas
            på olika sätt. Jag tror att det ger mer att jämföra oss med de
            nordiska länderna än att jämföra oss med EU-länderna.
          </note>
          <note type="speaker">
            Anf. 151 Kultur- och idrottsminister LENA ADELSOHN LILJEROTH
            (M) replik:
          </note>
          <note>
            Fru talman! Det är intressant att Lars Ohly hänvisar till Finland.
            Där har man förvisso en socialist som kulturminister, men jag
            vet att han har haft ganska tufft med att skära ned sin budget.
            Vi kan jämföra EU-kommissionens statistik med den statistik som
            Lars Ohly nyss återgav delar av. Jag tror nog mer på EU-kommissionen
            i det här fallet. Den är dessutom mer aktuell.
          </note>
          <note>
            Lars Ohly ondgjorde sig över kulturpolitiken och hur svårt det
            är att vara kulturskapare. Det är det. Det vet jag som har skrivit
            böcker. Det är inget man blir förmögen på, även om det är roligt
            och tacksamt på andra sätt. Men i så fall måste det ha varit ännu
            värre under den tid Lars Ohly fanns med i regeringsunderlaget.
            Sedan dess har faktiskt kulturbudgeten stärkts och det har kommit
            till mycket mer för att underlätta för kulturskapare: Skapande
            skola, kultursamverkansmodellen, Kultur och hälsa för äldre, höjd
            biblioteksersättning, MU-avtalet, och lägre skatter för alla,
            även för kulturskapare. Vi har bildat Musikalliansen. Den fanns
            inte tidigare.
          </note>
          <note>
            Allt fler får arbetslivsstipendier. Det har gjorts satsningar
            på jämställdhet. Vi ser nu äntligen ut att kunna lösa frågan om
            scenkonstpensionerna. Det handlar om bättre tillgänglighet för
            alla, om Kulturbryggan och om mer medel från Postkodlotteriet
            och privata initiativtagare och, som Lars-Axel Nordell nyss nämnde,
            möjligheten att kunna stödja kulturen utan att det behöver beskattas,
            genom stiftelser. Det är mycket som har blivit bättre.
          </note>
          <note>
            Sedan hoppas jag att Lars Ohly slutar använda citat som han vet
            är felaktiga. Jag har aldrig sagt att jag är underhållningsminister.
            Det kan vara bra att ibland undersöka källor eller fråga mig om
            det verkligen stämmer att jag har sagt så. Det låter väldigt konstigt,
            och det är konstigt. Jag har aldrig sagt det.
          </note>
          <note type="speaker">
            Anf. 152 LARS OHLY (V) replik:
          </note>
          <note>
            Fru talman! Underhållningsministercitatet är ett vida spritt
            citat. Är det felaktigt ber jag om ursäkt. Citatet löd så här:
            Jag skulle gärna hellre kalla mig underhållningsminister än kulturminister.
            Jag måste säga att det inte låter helt omöjligt att de orden kunde
            ha hoppat ur Lena Adelsohn Liljeroths mun.
          </note>
          <note>
            Jag ifrågasätter inte EU-kommissionens statistik, men den mäter
            andra saker. Den statistik som minedu.fi, alltså det finska utbildnings-
            och kulturministeriet, har sammanställt från mängder av olika
            statistiska källor är en sammanvägning av olika kulturella aktiviteter
            och kulturens betydelse i de nordiska samhällena. Här visar det
            sig svart på vitt att det inte finns så stor anledning för en
            kulturminister i Sverige att slå sig för bröstet.
          </note>
          <note>
            Kulturarbetskraftens andel av hela arbetskraften är mindre i
            Sverige än i Norge och Island. Vi har näst minst antal biobesök
            – bara Finland är sämre. Vi har minst antal teaterbesök per invånare
            av alla de fem nordiska länderna. Vi har näst minst antal museibesök.
            Både Finland och Danmark slår oss när det gäller bibliotekslån,
            och Finland ligger skyhögt över oss när det gäller antal bibliotek.
            När det gäller offentliga sammanslutningars kulturutgifter som
            andel av bnp är Sverige sämst. Island är det land som håller kulturens
            fana högt i Norden. På Island är man på nästan samtliga punkter
            bättre än Sverige.
          </note>
          <note>
            Kanske lite ödmjukhet skulle vara på sin plats. Det finns en
            möjlighet att förbättra kulturens ställning i Sverige, men då
            krävs det en ny kulturminister och en ny kulturpolitik.
          </note>
          <note type="speaker">
            Anf. 153 Kultur- och idrottsminister LENA ADELSOHN LILJEROTH
            (M) replik:
          </note>
          <note>
            Fru talman! Jag är gärna ödmjuk, men inte när det gäller förhållandet
            till Lars Ohly. Jag är väldigt stolt över det som vi har gjort
            – att vi har ökat kulturbudgeten, att kulturen tar plats på fler
            områden och att man nu också diskuterar kultur som ett redskap
            i vården.
          </note>
          <note>
            Att kulturen ska finnas i skolan är självklart, liksom att kulturen
            ska finnas i biståndet och i handelsförbindelserna när vi talar
            om kulturella och kreativa näringar.
          </note>
          <note>
            När det gäller citatet säger Lars Ohly: Eftersom det är vida
            spritt måste det vara sant. Jag vet inte hur många gånger jag
            ska behöva säga detta. Det var lika fel i fjol och i förfjol när
            Lars Ohly återanvände det. På samma sätt sade han nu liksom förra
            året och, tror jag, året innan att han har fått försvara mig i
            kulturdebatten. Det är väl roligt om det händer, men jag tror
            honom inte riktigt.
          </note>
          <note>
            Jag har talat om hur viktigt det är att public service står för
            bildning och tillgänglighet och inte har för mycket program som
            konkurrerar med de kommersiella kanalerna, och vi stärker stödet
            till Utbildningsradion för just detta, medan jag ställer mig skeptisk
            till många av de andra program som ibland prioriteras. Är det
            detta som Lars Ohly menar karakteriserar mig som underhållningsminister?
            Jag tycker att det är dåligt.
          </note>
          <note type="speaker">
            Anf. 154 PETER JOHNSSON (S):
          </note>
          <note>
            Fru talman! Jag ska komma in på idrotts- och friluftslivsfrågor
            om en liten stund. Det har inte sagts så många ord om just det
            området i dagens debatt. Jag ska ta upp två specifika områden.
          </note>
          <note>
            Först vill jag gratulera min egen hemkommun, Trollhättan, som
            utsetts till årets kulturkommun. Trollhättan styrs av socialdemokrater
            i egen majoritet. Vi har byggt upp en kulturbyrå i skolan. Vi
            har kulturhuset Kronan i ett av våra miljonprogramsområden. Vi
            har ett ungdomens kulturhus som heter N3. Vi har Film i Väst och
            mycket kultur. Det är därför att vi ser kulturen som välfärdens
            kärna. Per Lodenius sade förut att kulturen är civilisationens
            kärna. Jag håller med om det, men jag har aldrig hört en företrädare
            för Alliansen säga att det ingår i välfärdens kärna. Frågan är:
            Hur kan man definiera det? Det kan ni fundera på en stund.
          </note>
          <note>
            Vi ser ett samhälle växa fram där orättvisorna ökar liksom människors
            rädsla för att bli arbetslös eller mista sin arbetsförmåga på
            grund av sjukdom eller arbetsskada och därmed få en inkomstförsämring.
            Det gör att den kanske enda prioritering man måste göra är att
            få dagen att gå ihop.
          </note>
          <note>
            Vilken start får barnen när föräldrarna måste säga: Tyvärr, du
            kan inte åka med på en friluftsaktivitet i skolan, för vi har
            inte råd. De kanske inte har råd att låta barnen vara med i en
            idrottsförening.
          </note>
          <note>
            Detta kommer till syvende och sist att leda till att ambitionen
            hos Sveriges största folkrörelse, friluftsliv och idrott, att
            alla barn och ungdomar ska få möjlighet att pröva på många idrotter
            och aktiviteter för att hitta just sin idrott eller sin aktivitet,
            kan förändras i grunden.
          </note>
          <note>
            Den generella välfärden bygger på solidaritet, rättvisa och jämlikhet.
            Det har skapat det svenska idrottsundret.
          </note>
          <note>
            I vår budget lägger vi, som Gunilla Carlsson nämnde tidigare,
            300 miljoner mer än regeringen för att skapa ett nytt handslag
            till idrotten, med en tydlig inriktning att bekämpa de orättvisor
            som nu växer fram. Målsättningen måste vara att behandla alla
            barn och ungdomar på ett likvärdigt sätt.
          </note>
          <note>
            Vi socialdemokrater har tack och lov varit med om att avskaffa
            utpekandet av fattiga barn i många sammanhang. Senast detta var
            aktuellt var när musikern och kompositören Ulf Dageby, som var
            med och skapade Nationalteatern, i tv-programmet Så mycket bättre
            berättade att han i klassrummet pekades ut som den ende som befriats
            från skolterminsavgiften. Orsaken var att hans familj var fattig.
          </note>
          <note>
            Min pappa Sune Johnsson, som inte finns med oss längre, berättade
            för mig när jag var i tonåren att när han gick i skolan fick de
            fattiga barnen kuponger för att de skulle få äta lunch i skolan.
            Barn från familjer som var lite mer välbärgade fick betala 5 öre
            eller kanske 15 öre. Det hemska var att de fattiga barnen fick
            ställa sig i en speciell kö så att alla de andra barnen kunde
            se vilka det var som var fattiga och vilka som var rika eller
            medelinkomsttagare.
          </note>
          <note>
            Det var en skamkänsla som barnen fick bära på 1950-talet. Nu
            vill regeringen införa – jag vet inte om det är på förslag från
            Kristdemokraterna – något man kallar för fritidspeng. Det ska
            ges till fattiga barn. Det handlar om 3 000 kronor per barn och
            år, och pengarna ska gå till fritidsaktiviteter som familjerna
            inte skulle ha råd med själva. Att barn offentligt ska behöva
            bära den skammen säger en hel del om skillnaden i människosyn
            mellan regeringen eller Kristdemokraterna och Socialdemokraterna.
          </note>
          <note>
            Barnen ska alltså med mössan i hand be om att få ett kvitto på
            rätten till fritidsverksamhet hos ansvarig förening. Kvittot ska
            sedan visas upp på socialen så att pengar kan betalas ut. Föreningslivet,
            inklusive idrottsrörelsen, vill inte ha det här förslaget. Vi
            socialdemokrater håller helt med om att det är helt fel väg att
            gå. Barnen är och blir tillräckligt medvetna om familjens situation;
            de ska inte behöva utsättas för detta.
          </note>
          <note>
            Det känns som att vi går 50–60 år tillbaka. Det är ett klassiskt
            välgörenhetstänk: gåvor till de fattiga barnen i vårt land. Det
            kommer inte som någon överraskning att det är fler familjer som
            blir fattiga i landet i dag. Många människor utförsäkras, och
            många fler måste gå till socialen för att få försörjningsstöd.
            En arbetslöshet på över 7 procent gör att skaran som behöver försörjningshjälp
            kommer att bli större.
          </note>
          <note>
            Vi socialdemokrater tycker att de generella trygghetssystemen
            ska stärkas, och ingen ska känna sig utpekad. Via skatten lägger
            vi allihop pengar i vår gemensamma kassa för att betala vår generella
            välfärd. Vi socialdemokrater är som sagt beredda att lägga mer
            pengar till den generella välfärden via vår budget. Jag tycker
            att förslaget om fritidspeng, och jag hoppas att Alliansen funderar
            ytterligare lite på detta, ska skickas och förvisas till historiens
            skräpkammare.
          </note>
          <note>
            Fru talman! En annan viktig fråga som gör mig upprörd är den
            förskjutning som vi ser i de ideella föreningarna. De ideella
            föreningarna har historiskt sett betraktats som en viktig del
            av demokratin och samhällsutvecklingen. Men under de senaste åren
            har allt fler myndigheter börjat likställa föreningar med företag.
          </note>
          <note>
            Marknadsdomstolen hävdar exempelvis i ett ärende rörande Svenska
            Bilsportförbundet att så ska vara fallet. Det är ett jätteproblem
            som har drivits ganska hårt i olika instanser.
          </note>
          <note>
            Konsumentverket hävdar i ett ärende rörande Friskis &amp; Svettis
            i Göteborg att medlemskapet är att betrakta som ett kund–leverantör-förhållande
            och likställer därmed den ideella föreningen med ett privat gym.
          </note>
          <note>
            Livsmedelsverket menar i sina föreskrifter kring livsmedelshantering
            att alla organisationer som hanterar mat – även ideella föreningar
            som säljer korv på matcher eller amatörteatergrupper som serverar
            kaffe och bullar i pausen – ska betraktas som livsmedelsföretag.
            Nu har man dragit tillbaka detta. Men själva tanken finns där,
            tanken att föreningslivet är detsamma som ett företag.
          </note>
          <note>
            I Österåkers kommun, och det kan finnas fler exempel, anser man
            sig av konkurrensskäl inte längre kunna leverera skolmat till
            ungdomsturneringar och ungdomsläger under skolloven utan hänvisar
            till privata cateringfirmor. Någonstans måste detta få ta slut.
          </note>
          <note>
            Idrottsrörelsen, föreningslivet och det civila samhället är en
            grundsten i vårt folkhem. Jag anser att regeringen måste ta ett
            ansvar för det. Behövs det en lagstiftning kommer vi socialdemokrater
            självklart att ställa upp på en förändring för att stärka föreningslivet
            i Sverige. Jag tror att det är oerhört viktigt.
          </note>
          <note>
            Det är lite synd att vi inte kunde diskutera idrottspolitik något
            mer i dag. Det enda som kom fram i kultur- och idrottsministerns
            anföranden är att man skapar förutsättningar för att idrotten
            inte ska behöva ta kostnaden för polisbevakningen. Jag tycker
            att det är jättebra. Men sedan kommer de dynamiska effekterna
            – det är det skattesänkningarna utgår ifrån, och det gjorde Bo
            Lundgren en stor show av – som ska vara något som stärker kultur-
            och föreningsaktiviteter. Det är fullständigt barockt. De pengarna
            kan inte räcka till allting. Oavsett vilket område det må vara
            är skattesänkningarna den enda lösningen.
          </note>
          <note>
            Nej, som sagt: Släng fritidspengen i historiens källare och se
            till att skapa förutsättningar för att föreningslivet får vara
            det föreningsliv det har varit. Det har stärkt Sverige under många
            generationer.
          </note>
          <note type="speaker">
            Anf. 155 LARS-AXEL NORDELL (KD) replik:
          </note>
          <note>
            Fru talman! Jag ber att få bemöta och försöka få klarhet i hur
            Peter resonerar när han så bryskt säger nej till att införa fritidspeng.
            Han dramatiserar och berättar hur det var för hans far, när han
            fick stå i en särskild kö, och så likställer han det med att man
            med stor träffsäkerhet, som man har tänkt sig, ska kunna införa
            detta extra stöd för att underlätta för de unga som behöver de
            här aktiviteterna.
          </note>
          <note>
            Om man nu säger nej innebär det att man inte får något stöd alls.
            Hur har Peter tänkt lösa det? Det är min fråga.
          </note>
          <note>
            Du säger att barnfattigdomen ökar. Men så sent som i går kom
            Rädda Barnen med en studie som bekräftar att den har minskat.
            Vi kanske ska vara lite försiktiga att leverera dessa sanningar
            och dramatisera på det här sättet.
          </note>
          <note type="speaker">
            Anf. 156 PETER JOHNSSON (S) replik:
          </note>
          <note>
            Fru talman! Egentligen är det ganska enkelt: Öka det generella
            stödet, öka försörjningsstöd, så att man får mer pengar till fritidsaktiviteter
            den vägen! Då behöver inte barnen utsättas för detta. Någon måste
            ju gå till föreningen och säga: Jag är med i föreningen. Är det
            föräldrarna som ska gå till klubben och begära ett intyg? Det
            måste ju hanteras praktiskt på något sätt.
          </note>
          <note>
            Det är detta jag är emot. Vi tycker att man kan höja försörjningsstödet
            för att skapa förutsättningar för mer jämlikhet och möjligheter
            för de här barnen att delta i fritidsaktiviteter.
          </note>
          <note>
            Vi vill inte ha det här välgörenhetstänket. Det har alltid funnits
            hos Kristdemokraterna i all tid, att man ska stå och ge ut och
            säga: Här får du, se vad snälla vi är! Vi kämpade under många
            år för att få bort den tanken, och vi fick bort den.
          </note>
          <note>
            Jag tror att vuxna människor som har försörjningsstöd delvis
            kan skämmas lite. Men det är den enda utväg som de har för att
            klara sin dagliga försörjning. Då ska vi inte förstärka det. Vi
            ska inte trycka ned dem ytterligare. Men det är vad det här förslaget
            – som det ligger just nu – innebär.
          </note>
          <note>
            Vill ni ändra på det och säga att vi ökar det generella stödet,
            försörjningsstödet, då är vi med på det, för vi tycker att det
            är rätt väg att gå.
          </note>
          <note>
            Det är skillnaden mellan vår politik och er politik.
          </note>
          <note type="speaker">
            Anf. 157 LARS-AXEL NORDELL (KD) replik:
          </note>
          <note>
            Fru talman! Om det är skillnaden vill jag säga: För mig är det
            viktigt att inte de här barnen likt din far ställer sig i en sådan
            här kö och blir utpekade. Det är viktigt för mig.
          </note>
          <note>
            De frågor som jag har ställt och fått svar på innebär att det
            inte ska vara på det sättet. Med de bankmöjligheter som finns
            i dag är det inga problem att klara detta på ett anonymt sätt,
            så att det inte alls ska vara utpekande.
          </note>
          <note>
            Jag håller med dig och tycker att det är viktigt att man inte
            hänger ut folk. Men rent tekniskt ska det inte vara några som
            helst problem med att lösa det.
          </note>
          <note>
            Det jag tycker är viktigt med den här fritidschecken är detta
            att den har så bra träffsäkerhet så att man löser detta på ett
            bra sätt.
          </note>
          <note>
            Om Peter har väldigt mycket pengar går det naturligtvis att lösa
            det på annat sätt. Men detta är i alla fall, som jag ser det,
            ett bra sätt för att klara av detta.
          </note>
          <note>
            Som jag sade tidigare är det viktigt, när man pratar om detta
            med barnfattigdom, att kanske vara lite ödmjuk och erkänna att
            det stämmer att barnfattigdomen har minskat, för Rädda Barnen
            har ju kommit med en studie som faktiskt bekräftar det. Det är
            väl något som också Peter tycker är bra.
          </note>
          <note type="speaker">
            Anf. 158 PETER JOHNSSON (S) replik:
          </note>
          <note>
            Fru talman! Jag förstår liksom inte hur det skulle kunna gå till,
            Lars-Axel. Man måste ju veta att barnet är med i föreningen. Hur
            får man reda på det? Det kan man väl inte få genom något bankkonto?
            Där står det väl inte om man är med i Trollhättans idrottsförening,
            FCT eller något liknande. Där står det ju bara att det är jag
            som person. Någonstans måste man få information om de här barnen
            är med i någon föreningsverksamhet.
          </note>
          <note>
            Ökar man det generella stödet till fritidsaktiviteter ges det
            till alla familjer som har barn.
          </note>
          <note>
            Jag tror att det finns en rädsla här. Ni tror att de pengarna
            kan användas till något annat. Men jag litar faktiskt på familjer
            som har barn, att de gör allt för att barnen ska få en så bra
            uppväxt som möjligt, även om de har sociala problem eller liknande.
            Jag litar på människor, att barnen kommer främst.
          </note>
          <note>
            Om vi ska värdera och ser ojämlikheten i samhället i dag, att
            fler och fler barn inte kan idrotta – så är det, för man har inte
            ekonomiska resurser – ska vi hjälpa till. Men då ska vi göra det
            genom det generella systemet, för då växer både barnen och föräldrarna.
          </note>
          <note>
            Då ger vi ett ansvar. Ni brukar hela tiden prata om ansvar i
            er politik, med jobbskatteavdrag och liknande. Det är självklart
            att det finns ett ansvar här som jag tror att de här föräldrarna
            kommer att ta.
          </note>
          <note>
            Jag hoppas att ni lägger förslaget på is och utreder det på nytt.
            Men om det går igenom lovar jag dig att vi återkommer om ett år
            om vi ser en situation – förslaget kommer ju att genomföras vid
            halvårsskiftet nästa år, så vi kommer inte att se någon effekt
            förrän efter valrörelsen. Det gör vi just utifrån perspektivet
            att jag inte vill komma tillbaka till den situation som min pappa
            och farfar var med om och inte vill att mina barn ska få se en
            sådan utveckling i den svenska skolan och för fritidsaktiviteterna
            i framtiden.
          </note>
          <note type="speaker">
            Anf. 159 ISAK FROM (S):
          </note>
          <note>
            Fru talman! Jag vill börja med att tacka kultur- och idrottsministern
            och mina kamrater i kulturutskottet för en intressant och klargörande
            debatt, som visar att det faktiskt finns ganska stora skillnader
            i kulturpolitiken i Sveriges riksdag.
          </note>
          <note>
            Jag vill sedan ta upp ett område som inte har varit uppe i debatten.
            Det är kanske därför att området är lite svårt, och dessutom är
            det tvärsektoriellt. Det handlar om ungdomspolitiken. Det är faktiskt
            så att vi i kulturutskottet är huvudansvariga för ungdomspolitiken.
            Det är en ungdomspolitik som skulle ha behövt en rejäl injektion.
          </note>
          <note>
            I betänkandet kan man läsa: Anslaget uppgår innevarande år till
            250 440 000 kronor. Regeringen avser att under inledningen av
            2014 presentera en ungdomspolitisk proposition – det är välkommet
            – som bl.a. ska innehålla ett handlingsprogram för 2014–2017 med
            insatser för att förbättra ungdomars situation i samhället. För
            genomförandet av handlingsprogrammet föreslår regeringen att anslaget
            ökas med 10 miljoner kronor 2014.
          </note>
          <note>
            Fru talman! Regeringen förväntas presentera en handlingsplan
            för unga. Det är bra – i ett land där skolresultaten sjunker,
            i ett land där unga hoppar av gymnasiet, i ett land där näringslivet
            inte hittar rätt kompetens, i ett land där unga inte kan flytta
            hemifrån på grund av en skriande bostadsbrist, nu i hela landet.
          </note>
          <note>
            Där har regeringen å andra sidan presenterat en lösning. Attefall
            har ju presenterat den idealiska lösningen att vi ska bygga fler
            och större friggebodar så att alla föräldrar kan ha sina ungar
            boende hemma längre, fast lite längre ut på gården, förstås. Det
            kanske är lösningen.
          </note>
          <note>
            Detta sker i ett land där det beror på föräldrars bostadsort
            och beror på föräldrars ekonomiska situation i vilken omfattning
            barn och unga kan engagera sig i idrott, friluftsliv och kulturaktiviteter.
          </note>
          <note>
            Fru talman! För att lösa och möta ungas framtidsförväntningar
            presenterar regeringen en satsning på 10 miljoner. Det är väl
            ungefär vad en snittvilla i Stockholm kostar. Är det inte det?
          </note>
          <note>
            Fru talman! Det är tydligt att det behövs en ny regering.
          </note>
          <note>
            Vi har varit inne och pratat om Skapande skola. För min hemkommun
            Norsjö har Skapande skola betytt ganska mycket. Man har kunnat
            genomföra dansaktiviteter i flera år, och man har fått stöd via
            Kulturrådet till Skapande skola. Det beror på att man har haft
            engagerade lärare och en engagerad rektor. Man har haft stöd bland
            de politiskt styrande för att söka och driva på.
          </note>
          <note>
            Jag var på presentationen på Vasa Real när Myndigheten för kulturanalys
            presenterade sin rapport. Det var en mycket bra rapport. Vi har
            under de senaste åren debatterat Skapande skola varje år.
          </note>
          <note>
            Vi är nu inne på det femte året med Skapande skola.
          </note>
          <note>
            Myndigheten skriver att det är svårt att säga om Skapande skola
            bidrar till mer kultur i skolorna. Det finns inga samlade data
            om vilka kulturinsatser som gjordes i skolorna före Skapande skola,
            inte heller om kommunernas ekonomiska insatser före och efter
            bidragets införande.
          </note>
          <note>
            Skapande skola fungerar enligt forskningsrapporten bra där skolan
            i övrigt redan fungerar bra, där det finns engagerade rektorer
            och där det finns lärare, där det finns en vana att arbeta med
            kultur i skolan, där planering och delaktighet utgår från lokala
            erfarenheter.
          </note>
          <note>
            Där inte det engagemanget finns, fru talman, drabbas eleverna.
          </note>
          <note>
            Det kan också vara så att det är en brist i regeringens samlade
            styrning på området. Myndigheten för kulturanalys framhåller också
            att Utbildningsdepartementet borde vara involverat i det här.
            Man borde få en samordning kring Skapande skola. Det är inte rimligt
            som det är i dag.
          </note>
          <note>
            Myndigheten menar att elevernas delaktighet i Skapande skola
            är undermålig och behöver förbättras. Såväl skolpersonal som skolutövare
            visar i forskargruppens intervjuer prov på bristande förtroende
            för värdet av elevernas medverkan. Lärare och rektorer i vissa
            skolor menar att elevers delaktighet skulle göra processen ineffektiv
            och att elevernas bidrag till projektens innehåll och genomförande
            skulle uppfattas av de vuxna på förhand som begränsande.
          </note>
          <note>
            Var inte hela grejen med Skapande skola just att eleverna skulle
            få vara delaktiga och utforma projekten?
          </note>
          <note>
            Myndigheten för kulturanalys föreslår att det blir tillåtet att
            använda medel till administrativa ändamål, för att skapa bättre
            lokal och regional samordning och för kompetensutveckling, inte
            minst bland lärarna. Man föreslår att det tas fram förberedelsematerial
            och lärarhandledningar för hur Skapande skola ska användas. Det
            skulle kunna öka chanserna för Skapande skola-insatserna att leda
            till varaktig verksamhetsutveckling.
          </note>
          <note>
            Man säger också att det är viktigt att förtydliga målen för Skapande
            skola och förtydliga kommunikationen om målen. Man säger att det
            är nödvändigt att skapa en reell samverkan mellan utbildningspolitik
            och kulturpolitik på alla nivåer. Man måste skapa förutsättningar
            för kompetensutveckling för skolpersonal och kulturaktörer.
          </note>
          <note>
            Det är ungefär som vi har sagt: Det behövs en fördjupad studie
            av Skapande skola. På vissa skolor fungerar Skapande skola väldigt
            bra. Där är den en injektion. Men vi kan inte ha en insats i Sveriges
            skolor som utestänger så många. Vissa år får upp till hälften
            inte ta del av en satsning som Skapande skola.
          </note>
          <note>
            Mina borgerliga kolleger har varit inne på vilken fantastisk
            möjlighet Skapande skola är. Varför är då Skapande skola, fortfarande
            efter fem år, inte en möjlighet för alla? Det måste vi socialdemokrater
            reda upp vid ett regeringsskifte. Ska Skapande skola vara kvar
            måste det bli för alla barn.
          </note>
          <note>
            Vi har redan fått på fingrarna i PISA-rapporten. Svensk skola
            segregerar, och elever ges inte samma förutsättningar. Nu har
            vi svart på vitt att fyra av tio inte nås av Skapande skola. Vad
            motsvarar det för betyg i regeringens nya betygsskala? Når det
            upp till ett E, eller hamnar vi på lägsta nivån F? Det är frågeställningen.
            Någon kanske kan svara på det.
          </note>
          <note>
            Jag ska ta upp en annan sak som vi har varit inne på lite grann,
            och det handlar om Dal och Daum inom Institutet för språk och
            folkminnen.
          </note>
          <note>
            Det står i betänkandetexten:
          </note>
          <note>
            Utskottet ser även positivt på att Institutet för språk och folkminnens
            förvaltningsanslag höjs med 3 miljoner kronor fr.o.m. 2014 för
            språkvårdande insatser, särskilt för de nationella minoritetsspråken,
            det svenska teckenspråkets ställning och för svenskar med annat
            modersmål än svenska.
          </note>
          <note>
            Det är jättebra. Men den stora frågan som har poppat upp under
            2013 nämner man inte speciellt mycket om.
          </note>
          <note>
            Institutet för språk och folkminnen genomförde under 2013 en
            översyn av institutets verksamhet och ekonomi. Syftet med översynen
            är, enligt myndigheten, att med utgångspunkt i myndighetens uppdrag
            åstadkomma en ändamålsenlig, flexibel och kostnadseffektiv organisation
            och verksamhetsstruktur. Kulturdepartementet har fortlöpande informerats
            om myndighetens översyn.
          </note>
          <note>
            Den 4 juni fick Daum i Umeå det högst oväntade beskedet att verksamheten
            i Umeå ska läggas ned och verksamheten överföras till Uppsala.
            Verksamheten vid Dal i Lund fick beskedet att verksamheten ska
            avvecklas och överföras till Göteborg.
          </note>
          <note>
            Det som riktigt förvånar samtliga inblandade är att det i myndighetens
            årsberättelse från februari i år tas upp vilken betydelse den
            starka regionala förankringen har och att det är något som man
            planerar att utveckla vid myndigheten. I redovisningen av regeringsuppdraget
            pekar man ut arkivet i Umeå, Daum, specifikt som en ort och ett
            arkiv som man i regeringsuppdraget menar ska utvecklas, inte avvecklas.
          </note>
          <note>
            Hur kommenterar ministern den totala omsvängning som presenterades
            för myndigheten i juni?
          </note>
          <note>
            Det här är inte länge sedan. Helt plötsligt står vi här nu. Varningsklockor
            borde ha klingat. Kulturministern har varit informerad och haft
            möjlighet att vidta åtgärder. I stället har kulturministern låtit
            hela ansvaret vila på generaldirektören. Det är inte snyggt.
          </note>
          <note>
            Det har fattats ett beslut i dag, och det får vi nog stå ut med.
            Men konsekvenserna härav är svåröverskådliga. Även vid ett organiserat
            avvecklingsbeslut hade omstruktureringen kunnat genomföras på
            ett för verksamheten utvecklande sätt.
          </note>
          <note>
            Står då hela regeringen bakom det här? Ja, som borgerlig majoritet
            gör man ju det. Ändå kommer det ett pressmeddelande från Ulf Nilsson
            där han skriver: Jag menar att forskning kring ortnamn, dialekter
            och minoritetsspråk spelar en viktig roll, både för den historiska
            kunskapen och för förståelsen av modern språkutveckling. Därför
            är det beklagligt om arkiven upphör att utvecklas och om forskningen
            försvagas.
          </note>
          <note>
            Han skriver också: Jag har svårt att förstå hur en nedläggning
            av det sydligaste och nordligaste arkivet skulle bidra till en
            sådan ökad regionalisering.
          </note>
          <note>
            Men nu är Ulf Nilsson med i underlaget för den borgerliga regeringen.
            Varför tog du inte replik på kulturministern och frågade henne?
            Varför skriver du ett pressmeddelande? Varför gick du inte över
            till Kulturdepartementet och frågade: Varför gör ni på detta vis?
          </note>
          <note>
            Nej, man skriver ett pressmeddelande och säger: Jodå, vi står
            upp för institutet, vi står upp för Dal och vi står upp för Daum.
            Är det inte så att det pressmeddelandet visar att Folkpartiet
            är totalt överkört? Det är skamligt, till och med.
          </note>
          <note>
            Till råga på allt ska man genomföra avvecklingen av Daum under
            kulturhuvudstadsåret. Det är ytterligare skamligt. Det ska ju
            vara kulturens spjutspets under 2014. Det är tråkigt.
          </note>
          <note>
            Jag lämnar den frågan och går över till vårt gemensamma kulturarv,
            som vi socialdemokrater tycker att vi ska göra fler delaktiga
            i.
          </note>
          <note>
            Vi föreslår en rejäl satsning på fri entré, för frientréreformen
            2005 och 2006 visade att man nådde nya grupper. Man nådde de mindre
            bemedlade och de mindre ekonomiskt bemedlade. Man nådde dem med
            utomnordisk härkomst i större utsträckning.
          </note>
          <note>
            Vi menar att museerna har en stor möjlighet. Museerna i Sverige
            är väldigt duktiga. Fler har behov av det offentliga rummet, och
            då kan museerna nyttjas på ett betydligt bättre sätt.
          </note>
          <note>
            Här har dagens debatt visat en tydlig skillnad, inte minst när
            Cecilia Magnusson sade vad hon tycker om möjligheterna för alla
            oavsett ekonomisk bakgrund att gå på museum och att delta i det
            ökade offentliga rummet. Det är väldigt talande.
          </note>
          <note>
            I betänkandet finns det också en vänsterpartimotion som jag tror
            att vi socialdemokrater kommer att ha möjlighet att möta, om Socialdemokraterna
            får bilda regering.
          </note>
          <note>
            Vänsterpartiet vill att det ska tillskjutas medel till de regionala
            museerna. Redan i dag visar det sig att de regionala museerna
            är mycket bättre på att ha fri entré än de statliga museerna.
            Men då behövs det en satsning i kultursamverkansmodellen som möjliggör
            för fler regionala och kommunala museer att ha fri entré.
          </note>
          <note>
            Fri entré på museer är en viktig del i den socialdemokratiska
            politiken. Det är inte bara en rättighetsfråga för dem med knappa
            resurser, utan det är också en viktig integrationsfråga.
          </note>
          <note>
            Cecilia Magnusson: Vi lägger inte fram våra förslag för att det
            ska uppfattas som positivt av museerna. Vi lägger fram våra förslag
            utifrån medborgarnas perspektiv.
          </note>
          <note>
            Fri entré-satsningen, satsningen på musik- och kulturskola är
            en viktig del i vår sammanhållna politik för tillväxt, tillgänglighet,
            mångfald och välfärd. Tvivla aldrig på det!
          </note>
          <note type="speaker">
            Anf. 160 ULF NILSSON (FP) replik:
          </note>
          <note>
            Fru talman! Det är sant att myndigheten för språk och folkminnen
            har bestämt sig för att lägga ned arkiven som finns i Lund och
            Umeå. Jag delar uppfattningen att forskningen om ortsnamn, dialekter
            och minoritetsspråk är viktig både för den historiska kunskapen
            och för förståelsen av modern språkutveckling.
          </note>
          <note>
            Jag har sagt offentligt, i diskussion med allianskamrater och
            även med Utbildningsdepartementet och Kulturdepartementet att
            jag tycker att det skulle vara beklagligt om arkiven upphör med
            sin verksamhet. Därmed skulle forskningen försvagas.
          </note>
          <note>
            Men det är inte riksdagens sak att bestämma över var olika delar
            av en myndighet ska lokaliseras. Inte heller regeringen ska detaljstyra
            hur myndigheter organiserar sig. Det vet nog också Socialdemokraterna.
            Av de reservationer som Socialdemokraterna har yrkat bifall har
            man yrkat skarpt bifall bara till de motioner som inte uttryckligen
            säger att flytten ska stoppas. Man beklagar sig mera allmänt,
            vilket man har rätt att göra.
          </note>
          <note>
            Jag vill betona att det inte är riksdagen som bestämmer i de
            här frågorna.
          </note>
          <note>
            Nu pågår det en diskussion om olika förslag till lösningar på
            de aktuella universiteten. Jag utgår ifrån att departementen noga
            följer diskussionen.
          </note>
          <note>
            Jag vill också hänvisa till kulturministerns svar i interpellationsdebatt.
            Som svar på en fråga från folkpartisten Maria Lundqvist-Brömster
            säger kulturministern att regeringen noggrant följer arbetet och
            följer också hur myndigheten lever upp till sitt uppdrag att åstadkomma
            en regional anknytning.
          </note>
          <note>
            Det är faktiskt möjligt att vara engagerad i en fråga, även om
            det inte är rätt plats att agera för den genom skarpa tillkännagivanden
            i riksdagen.
          </note>
          <note type="speaker">
            Anf. 161 ISAK FROM (S) replik:
          </note>
          <note>
            Fru talman! Det är kanske inte skarpa tillkännagivanden i riksdagen
            som jag efterlyser, utan det är regeringsduglighet. Precis som
            Ulf Nilsson hänvisade till har kulturministern kontinuerligt följt
            frågan och fått information om händelseutvecklingen. Det jag frågar
            mig i dag är: Vad hände mellan februari och juni i år?
          </note>
          <note>
            Myndigheten skrev att man hade för avsikt att utveckla verksamheten
            i Umeå. I juni kom beskedet att man tänkte avveckla verksamheten
            i Umeå. Det är en ganska stor skillnad mellan att utveckla någonting
            enligt regleringsbrevet och helt plötsligt besluta att verksamheten
            ska avvecklas.
          </note>
          <note>
            Har man då som regering, som kulturminister och som stöttepelare
            till kulturministern fått den informationen hade man haft möjlighet
            att agera, att ändra i regleringsbrevet och att satsa, för det
            handlar ju om ganska lite pengar.
          </note>
          <note>
            Vi socialdemokrater, oavsett vad vi tycker, lever med en borgerlig
            regering. Det är den borgerliga regeringen som sätter dagordningen
            för oss.
          </note>
          <note>
            Det man kunde ha gjort är att använda accesspengarna på ett annat
            sätt. Det finns en jädrans massa samlingar både i Umeå och i Luleå
            som någon måste ta hand om nu och digitalisera. Vi hade kunnat
            använda kulturarvsmedlen till att också bereda några sysselsättning.
            Vi hade kunnat använda pengarna på ett konstruktivt sätt.
          </note>
          <note>
            Nu krävs det ytterligare handlingskraft. Jag har haft en interpellationsdebatt
            med utbildningsministern, och han är också bekymrad över avvecklingen,
            för han ser ju konsekvenserna för universiteten.
          </note>
          <note>
            Vad som nu efterfrågas är att man kommer fram till en lösning
            på frågan: Hur ska universiteten kunna ta till vara arkiven och
            fortsätta med den forskning och verksamhet som man bedriver?
          </note>
          <note type="speaker">
            Anf. 162 ULF NILSSON (FP) replik:
          </note>
          <note>
            Fru talman! Det finns en sak som lugnt kan konstateras: Man kan
            ha olika åsikter om myndighetens beslut. Jag är väldigt bekymrad
            över konsekvenserna av detta. Men det är inte en följd av alliansens
            politik. Myndigheter fattar olika beslut som departementet tar
            del av, och sedan har man dialog om olika lösningar.
          </note>
          <note>
            Vad jag förstår pågår det just nu en dialog mellan universiteten,
            myndigheterna och departementet om olika förslag. Det är inte
            vår sak att här i riksdagen diskutera praktiska lösningar.
          </note>
          <note>
            Jag vill bestämt avfärda Isak Froms påstående att beslutet skulle
            vara en följd av en dold allianspolitik i stort.
          </note>
          <note type="speaker">
            Anf. 163 ISAK FROM (S) replik:
          </note>
          <note>
            Fru talman! Ett av de första besluten som den borgerliga regeringen
            fattade var att i princip ge myndigheterna fri lokaliseringsrätt.
            Vi har ju aldrig haft en sådan hög takt på centralisering av myndigheter
            som vi har haft under den borgerliga regeringen. Daum i Umeå och
            Dal i Lund är bara ett par exempel på en rad olika myndigheter
            som centraliserar sin verksamhet under Folkpartiets inflytande
            i regeringen.
          </note>
          <note>
            Nu är beslutet för Daum och Dal fattat. Nu måste regeringen visa
            någon form av handlingskraft. Hur ska arkiven kunna fortsätta
            att nyttjas av universiteten? Hur ska universiteten fortsättningsvis
            kunna ta del av de samlingar som till viss del är kompletta och
            tillgängliga och till viss del inte är katalogiserade och digitaliserade?
          </note>
          <note>
            Överläggningen var härmed avslutad.
          </note>
          <note>
            12 § Läsa för livet
          </note>
          <note type="speaker">
            Anf. 164 PER SVEDBERG (S):
          </note>
          <note>
            Fru talman! Rubriken på betänkandet Läsa för livet är mer omfattande
            än vad man kan tro. De texter och de tankegångar som presenteras
            i betänkandet är i mångt och mycket klockrena.
          </note>
          <note>
            Till att börja med vill jag säga att jag stöder alla våra reservationer,
            men jag vill lyfta fram reservationerna 12 och 22.
          </note>
          <note>
            Vi har precis fått en PISA-rapport med alarmerande resultat när
            det gäller läsförståelse. Läsförståelse är grund för att det som
            beskrivs i betänkandet ska ha någon betydelse. Alltså blir frågan
            betydligt större än bara det här betänkandet.
          </note>
          <note>
            Jag tänkte illustrera detta lite grann med egna erfarenheter,
            och jag vill också göra några reflexioner utifrån mina barns skolgång.
          </note>
          <note>
            Jag var en arbetarunge när jag gick i skolan. Jag hade en lärare
            som var hyfsat opedagogisk. Han sade ungefär så här: Per, om du
            läser något, vad läser du då? Och sedan sade han lite fult: Är
            det Kalle Anka kanske? Det var en upplevelse som jag inte reflekterade
            så jättemycket över då, men jag såg ju att det fanns andra ungar
            som läste.
          </note>
          <note>
            Någonstans här hände det något hos Per. Det var att det här med
            läsning nog inte var så viktigt direkt, eftersom det inte togs
            på allvar att jag skulle läsa något.
          </note>
          <note>
            Sedan kom jag en bit upp i skolgången och hamnade på högstadiet.
            Där träffade jag en bibliotekarie som helt plötsligt gjorde någon
            typ av snabbanalys av Per och hanterade mig på ett sådant sätt
            att jag plötsligt stod där med en bok i handen. Jag stod med en
            bok i handen som jag var helt övertygad om att jag skulle läsa
            och frågade mig vad det berodde på.
          </note>
          <note>
            Jag har som sagt följt mina barn och sett hur skolbiblioteken
            har fungerat från tid till annan. På några av de skolor som de
            har gått i har man haft ett skolbibliotek som inte har fungerat,
            det vill säga bemannat med personal som i princip har lärt sig
            hur man gör när man ska registrera att någon har lånat en bok,
            inget mer.
          </note>
          <note>
            I en av våra reservationer pratar vi ganska mycket om behovet
            av att ha bibliotekariekompetens. Jag förstår att regeringen inte
            tycker att det är så himla viktigt att man är intresserad av att
            lyfta fram frågan. Jag hoppas att ni förstod den illustration
            jag gjorde, att det handlar precis om det. Det handlar om hur
            jag blir mottagen när jag ska låna min bok eller om vem det är
            som kan entusiasmera mig till ett läsande.
          </note>
          <note>
            De läsfrämjande åtgärder som regeringen beskriver i betänkandet
            är jättebra. Senast i går fick vi en rapport från Kulturrådet
            som beskriver att det har kommit in ett antal ansökningar och
            att man har delat ut pengar. Det som är lite spännande är att
            projekt som Läs för mig, pappa! och liknande återkommer. Alltså
            kanske man borde ha underhållit dem redan från start i stället
            för att avveckla dem. Det pekar också på att läsandet inte är
            så givet för alla grupper.
          </note>
          <note>
            Om vi då ska dra det ett varv till kan vi fundera lite grann
            över allt som händer när man eldar bilar och när man ställer sig
            utanför. Vad beror det på? Förmodligen okunskap.
          </note>
          <note>
            Under mina tidiga år som politiker sade man: Per, du måste läsa
            mycket, du måste lära dig mycket och du måste ta till dig mycket,
            för du vet att kunskap är makt. Då kan man indirekt säga att det
            här betänkandet också handlar om demokrati, en demokratiaspekt
            som vi måste komma ihåg.
          </note>
          <note>
            I föregående debatt blev det mycket diskussion kring att en insats
            som är betydande för kultursektorn och kulturområdet är skattesänkningarna.
            Vad bra! Men jag tror inte på det. Jag tror inte att det är det
            som är betydande. Är man övertygad om det – fine, det får man
            vara – kan man fundera lite grann över vilka det är som behöver
            komma in i samhället. Vilka är det som behöver få makt och känna
            ansvar? Ja, det kanske är jag som har fått max av alla jobbskattevdrag.
            Men det är ju inte min kompis som inte har fått något jobbskatteavdrag,
            eftersom han är arbetslös, och inte min släkting som har varit
            sjukskriven under större delen av sitt liv. De skulle behöva få
            makt. De skulle behöva få en ingång till vårt samhälle. Och vad
            får man det av? Jo, man får det av kunskap, och kunskap tar man
            till sig genom läsandet.
          </note>
          <note>
            Med risk för att jag kan ha fel visar PISA-rapporten möjligen
            att det var en av sex i grundskolan som inte fixade läsförståelsen.
            Om vi då vidgar begreppen lite kanske vi kan tillstå att det är
            två av sex som inte skulle förstå det som står i betänkandet.
            Det manar till lite eftertanke, tycker jag.
          </note>
          <note>
            Om vi då funderar lite grann på det här kanske vi också förstår
            storheten i vad läsandet betyder. Det kanske skulle motverka ett
            antal destruktiva krafter, krafter som bär i väg åt helt fel håll
            utifrån ett samhällsperspektiv, som struntar i att vi behöver
            hjälpas åt och som struntar i att vi är medmänniskor. Med ökad
            förståelse och ökad kunskap kanske vi hade haft ett bättre samhälle.
            Hade det då inte varit bättre att använda de skattesänkningar
            ni har gjort till att stärka den här sektorn ytterligare för att
            se till att alla barn får verktygen för att förstå de skrifter
            som finns? Det skulle skapa ett bättre samhälle.
          </note>
          <note>
            Det finns en post i betänkandet som handlar om att man gör en
            omfördelning inom folkbildningsområdet. Det är lite intressant,
            för det blir liksom som ett trolleri. Samtidigt blir det lite
            förvånande om det nu är så att Alliansen inte har förstått folkbildningens
            roll och funktion. Alla som har rört sig inom folkbildningsområdet
            vet att där pratar vi väldigt mycket om läsandet.
          </note>
          <note>
            Som ni kanske har förstått har jag inte skrivit så mycket i mina
            dar, men det var folkbildningen som gjorde att jag kunde ta steget
            och vågade skriva, på samma sätt som den gav mig verktygen för
            att våga läsa högt. Då blir det lite intressant när man gör trolleritricket
            med de 30 miljonerna, samtidigt som man gör avkall på den fria
            folkbildningens roll. Då kan jag ställa mig frågan: Varför blir
            det så?
          </note>
          <note>
            Lars-Axel var inne på att folkbildningens och studieförbundens
            funktioner faller tillbaka på kommunerna. Okej. Jag tror att vi
            förde det här resonemanget också i fjol just inom folkbildningsområdet.
            Nu kan vi ta det här ett varv till eftersom det bevisligen finns
            i betänkandet. Då sades det nämligen att det skulle upparbetas
            en dialog mellan regeringen och SKL för att hitta formerna för
            att inte gå den utveckling till mötes som Lars-Axel beskrev. Då
            blir den enkla frågan till kulturministern, och den kanske hon
            kommer att beröra: Hände det något med det? Vi har inte hört något.
          </note>
          <note>
            I ett samhälle där vi känner att fler hamnar vid sidan om, där
            fler får det besvärligare, är det här betänkandet av största vikt.
            Det går att göra skillnad; man kan göra mer skillnad.
          </note>
          <note>
            Jag tycker att vi är skyldiga de medborgare som står längst ifrån
            att skapa förutsättningar för ett läsande, så man får verktygen
            att delta i den samhällsprocess som vi alla lever i och möjligheten
            att ta del av de uttryck som kommer.
          </note>
          <note type="speaker">
            Anf. 165 TINA EHN (MP):
          </note>
          <note>
            Fru talman! Det blir en lång debattdag, men så är det också stora
            och viktiga frågor för oss allihop.
          </note>
          <note>
            I går var det en stor tillställning, Nobelfesten. Alice Munro,
            Nobelpristagaren i litteratur, har sagt: Under 20 år har jag inte
            haft en enda dag då jag inte har behövt tänka på andras behov.
            Och detta betyder att skrivandet har fått anpassa sig till det.
          </note>
          <note>
            Sverige behöver en ambitiösare kulturpolitik, en annorlunda skolpolitik,
            en politik som jämnar ut klyftor och en politik för hela landet.
            Sverige behöver en politik som klarar av att ha flera bollar i
            luften samtidigt och dessutom fixar att fånga upp dem utan att
            de slår i backen.
          </note>
          <note>
            Vi har i dagarna fått en PISA-rapport som bekräftar det många,
            inte minst inom utbildningsområdet, har misstänkt, nämligen att
            svenska skolelevers resultat dyker. Den rådande politiken och
            de ifrågasatta reformerna duger inte.
          </note>
          <note>
            Politik är ofta stora ord och mycket motsättning, men den får
            aldrig vara bara det. Det måste finnas substans och klokskap,
            och den bör dessutom vila på forskning och vetenskap. Att hålla
            många bollar i luften är att vara duktig på att jonglera, vilket
            är en svår konst.
          </note>
          <note>
            Kultur och konst ingår som så mycket annat här i världen i begreppet
            bildning, i alla fall som jag och Miljöpartiet ser på saken.
          </note>
          <note>
            I dagens Sverige har man separerat bildning från utbildning och
            konst och kultur från kärnämnesverksamheten. Det har blivit något
            extra utöver basverksamheten. Regeringen har minskat betydelsen
            av bildning i utbildningen och anpassat sig till det som marknaden
            just nu efterfrågar. Det blir ett kortsiktigt perspektiv.
          </note>
          <note>
            Jag upprepar saker som tidigare har sagts, men det är nödvändigt.
          </note>
          <note>
            Regeringen tog bort estetisk verksamhet på gymnasiet utan att
            ersätta det med något annat. Regeringen minskade möjligheterna
            att utbilda lärare i estetiska ämnen som ska täcka upp de behov
            som finns. Regeringen genomförde en lag om skolbibliotek utan
            att fastslå att det behövs skolbibliotekarier, och regeringen
            genomförde reformer som inte var tillräckligt förarbetade, såsom
            lärarlegitimationen. Jag undrar: Hur tänkte regeringen?
          </note>
          <note>
            Förmodligen tänkte man jobbskatteavdrag, men med facit i hand:
            Våra barn behöver en bra start i livet genom att politiken verkligen
            bryr sig om skolan och dess innehåll och lärarnas och elevernas
            situation.
          </note>
          <note>
            Har kulturministern och utbildningsministern satt sig ned och
            talat igenom läsning och främjande av läsning?
          </note>
          <note>
            Vi har fått chockartade uppgifter från PISA-undersökningen, OECD:s
            stora undersökning om skolresultaten i den utvecklade världen.
            Sverige fortsätter att halka efter. Allt fler unga får inte den
            tid och det stöd de behöver för att klara matematik, naturvetenskap
            och läsförståelse.
          </note>
          <note>
            Läsförståelse är en del av det vi behandlar i dagens betänkande
            Läsa för livet . Läsning och läsförståelse kan göra livet lätt
            eller till en kamp.
          </note>
          <note>
            När utbildningsministern ska förklara resultatet i PISA-rapporten
            skyller han ifrån sig. Det är lärarnas fel, det är elevernas fel
            och det är Göran Perssons fel. Det är allas fel utom hans eget.
          </note>
          <note>
            Att beskåda utbildningspolitiken från kulturutskottets område
            har gett mig många olustkänslor under åren. När utbildningsministerns
            senaste åtgärd för skolan är att låsa dörren vid sen ankomst undrar
            jag vilka visioner det finns för utbildningen i Sverige. En helsida
            om att låsa dörren för Sveriges elever, vad är det för vision?
          </note>
          <note>
            Var finns tankar och idéer om att öka lusten, stötta lärarna
            och satsa på utveckling och utbildning? Hur ser regeringen på
            utmaningarna i utbildningsfrågorna? Hur ser kulturministern på
            PISA-undersökningens resultat?
          </note>
          <note>
            Dagens betänkande behandlar ett politiskt hett område, och det
            är bra att kulturministern är här. Jag lyssnade bitvis på gårdagens
            debatt om utbildningspolitiken, men utbildningsministern verkade
            inte delta i den.
          </note>
          <note>
            Vi har alla ett politiskt ansvar, och vi ska göra vårt bästa.
            Vi har haft en alliansregering i sju år och sett reformer inom
            skola och utbildning som fått många att undra om dessa reformer
            verkligen är rätt. Stor kritik har riktats mot dagens utbildningspolitik
            och reformer som inte varit särskilt genomtänkta eller ens vilat
            på forskning. Den mycket uppmärksammade PISA-rapporten är ett
            bevis på regeringens misslyckande.
          </note>
          <note>
            Kommer vi att klara att ge människor chansen att läsa för livet,
            det som vi i dag debatterar?
          </note>
          <note>
            Jag och Miljöpartiet vill i dagens debatt lyfta fram flera delar
            som hör till samhällets pussel för läsandets möjligheter.
          </note>
          <note>
            Låt mig först hänvisa till det särskilda yttrande som Miljöpartiet
            har avseende läsfrämjande insatser där vi utvecklar vår syn på
            samhällets ansvar för läsandet och hur det borde växlas in i investeringar
            i skolan. Vi gör stora investeringar på skolområdet.
          </note>
          <note>
            I betänkandet har vi ett antal reservationer om kompetensutveckling
            för lärare på läs- och skrivområdet. Det handlar om att fler som
            arbetar med läsförståelse, till exempel bibliotekarier, ska omfattas
            av insatser för kompetensutveckling, precis som Litteraturutredningen
            säger.
          </note>
          <note>
            En reservation som Miljöpartiet har anslutit sig till handlar
            om läsombud i förskolan.
          </note>
          <note>
            Vi lyfter också fram frågan om skolbibliotekariernas roll. Fakta
            visar att elever i skolor med skolbibliotek och utbildade bibliotekarier
            har 10–20 procent högre resultat i standardiserade lästester än
            elever i skolor med sämre biblioteksresurser. Miljöpartiets syn
            på bibliotek är att det i första hand inte är den samling böcker
            som skolan har tillgång till som är avgörande utan tillgången
            till en skolbibliotekarie.
          </note>
          <note>
            Miljöpartiet lyfter också fram folkbibliotekens möjlighet att
            arbeta aktivt med e-böcker. Vi tror att det behöver tas politiska
            initiativ i den frågan. I reservationen har vi lyft in det som
            har gjorts i Norge. Där har staten utformat ett digitalt biblioteksavtal
            så att böcker som publicerades i Norge mellan 1900 och 2000 ska
            kunna läggas ut fritt i ett digitalt bibliotek. Äldre böcker ska
            kunna laddas hem, och upphovsrättsskyddade verk kommer att finnas
            för läsning på skärmen.
          </note>
          <note>
            Frågan om e-böcker är en viktig framtidsfråga. Så säger utskottet
            i svaret, och jag håller med.
          </note>
          <note>
            En annan reservation handlar om biblioteksersättningen och upphovsmännens
            villkor. Upphovsmännens förhandlingsrätt om biblioteksersättningen
            verkar vara fortsatt hotad. Vi vill att den skyddas och förtydligas.
            Vi har sedan länge ett väl fungerande ersättningssystem. Vi värnar
            detta system och anser också att biblioteksersättningen borde
            höjas.
          </note>
          <note>
            Reservationen om biblioteksersättningens utformning och framtida
            inriktning tar upp det som klargörs i propositionen, nämligen
            att ersättningen ska ses över. Men vad innebär det?
          </note>
          <note>
            Ett par reservationer handlar om litteratur i internationellt
            perspektiv och biståndsperspektiv.
          </note>
          <note>
            En reservation handlar om bokmoms på e-böcker.
          </note>
          <note>
            En reservation som de rödgröna har gemensamt tar upp frågan om
            en nationell biblioteksstrategi.
          </note>
          <note>
            Vi ser att regeringen anser att man har gett ett uppdrag till
            Kungliga biblioteket om en nationell överblick på biblioteksområdet.
            Vi tycker inte att det är tillräckligt och föreslår att en strategi
            tas fram som tar sig an fler utmaningar och som tydligt kan ge
            stöd och främja bibliotekens planering och uppföljning.
          </note>
          <note>
            Herr talman! Jag stöder givetvis alla våra reservationer men
            yrkar bifall till reservationerna 22 och 36.
          </note>
          <note type="speaker">
            Anf. 166 MARGARETA LARSSON (SD):
          </note>
          <note>
            Herr talman! Jag ska nog bara yrka bifall till reservationerna
            2, 13, 15, 19, 21, 23, 29, 30 och 37.
          </note>
          <note>
            Det betänkande vi har framför oss följer ju på en diger utredning
            som behandlar litteratur, ett komplext och brett ämne som är utsatt
            för en snabb samhällsomvandling. Trots alla farhågor från olika
            aktörer tror jag att så länge människor kan läsa är texten som
            medium ohotad. Formerna kan ändras, men förmedling av information
            för nöje eller nytta genom skriven text kommer att bestå. Därmed
            inte sagt att vi sverigedemokrater är nöjda med tillståndet i
            dag i Sverige.
          </note>
          <note>
            Det var roligt att höra Per Svedbergs anförande om sina personliga
            upplevelser, sin barndom och sin relation till böcker. Det är
            ett trevligt inslag när det kommer sådana personliga upplevelser,
            för då rycks man upp lite i bänken om man har somnat till lite
            grann.
          </note>
          <note>
            Jag har också en erfarenhet jag skulle vilja dela med mig av.
            Den kommer från en affärsbekant som jag har, en väldigt framgångsrik
            sådan som är ute och reser mycket i världen. Då faller det sig
            naturligt att närvara vid middagar och bjudningar. Det intryck
            han har berättat att man i andra länder har av oss svenskar är
            att det är svårt att föra ett samtal med oss eftersom vi har så
            låg bildning när det gäller kultur och litteratur.
          </note>
          <note>
            Det var rörande och intressant på något vis att höra. Man kan
            ju tänka sig in i att sitta i den situationen, oavsett varför
            man sitter i den. Det blir pinsamt för båda parter – dels för
            den som försöker föra ett samtal, dels för den som inte förstår
            och försöker undvika ämnet. Det är ingen bekväm situation. Kanske
            tänker man i stundens hetta: Vad var det jag gick miste om i skolan?
          </note>
          <note>
            När jag var liten läste vi mycket böcker. När jag var i tio-
            och elvaårsåldern läste jag många av Femböckerna och mycket science
            fiction som jag var väldigt intresserad av.
          </note>
          <note>
            Vi är väl eniga om att boken har vissa egenskaper som är nyttiga
            för hjärnan. Filmen matar oss hela tiden med färdiga bilder. Om
            vi läser en bok får hjärnan själv arbeta fram filmen i huvudet.
            Vi blir delaktiga i berättelsen på ett personligt sätt genom att
            själva omvandla orden till bilder. Det är en konstart som sätter
            fantasin i rörelse.
          </note>
          <note>
            Språket i boken ger en vägledning till hur man uttrycker sig
            i skrift och även i tal. Kan man uttrycka sig korrekt tas man
            på större allvar – även i den demokratiska processen. Jag tyckte
            att Per Svedberg uttryckte något liknande i sitt anförande.
          </note>
          <note>
            Herr talman! Vi vill satsa på att förstärka läsfrämjande insatser
            och därmed få fler att läsa. Vi vill lägga till pusselbitar som
            regeringen missat för att öka bredden hos dem som läser.
          </note>
          <note>
            Vi vill däremot inte som en reflexion av en marknad som förändras
            gå in med konstgjord andning. Vi skulle hellre vilja satsa på
            en omställning.
          </note>
          <note>
            Vi tycker att regeringen har kommit med en bra proposition men
            att den kanske hade kunnat göra lite mer. Jag kan känna att det
            finns en ängslighet att stöta sig med någon. Man försöker ordna
            in stödåtgärderna i befintliga system som ger ett så utslätat
            resultat som möjligt.
          </note>
          <note>
            Jag tror att vi är eniga om att boken är en kulturbärare av särskild
            rang. Vi hade gärna sett att regeringen införde mål om läsande
            i skolan. Till exempel gamla klassiker har en viktig roll att
            fylla då de uppenbarligen har varit populära under väldigt lång
            tid – en kvalitetsmärkning om man så vill. De kan väcka intresse
            för gamla och nya tiders ideal.
          </note>
          <note>
            Men det viktiga är egentligen inte vad barnen läser utan att
            barnen får lära sig att läsning kan vara kul och att de förväntas
            läsa. Vi skulle vilja ha klara och tydliga mål, inte bara för
            läsförståelse utan även för läsandet i sig som sedan leder till
            läsförståelse och kunskapstörst.
          </note>
          <note>
            Jag kan även tycka att regeringen hanterar läsandet lite valhänt.
            Man verkar inte våga ta ställning för litteraturen. Inte ens efter
            en utredning som var tillsatt för att behandla litteratur vill
            man ge pengar specifikt till litteratur- och läsfrämjande, utan
            man lägger dem i samma pott som all annan kultur inom Kultursamverkan.
            Efter att ha läst utredningen tycker vi att man skulle kunna öronmärka
            de pengarna, när vi nu har ett sådant viktigt problem.
          </note>
          <note>
            När det gäller folkbiblioteken anser vi att de är en viktig utjämningskanal
            för barn och unga vars föräldrar inte har bokhyllor fulla hemma.
          </note>
          <note>
            Regeringen har fortfarande inte kommit till något avslut när
            det gäller e-böcker heller, trots att dessa har funnits på marknaden
            ett bra tag och att allt fler läser romaner, faktatexter och noveller
            i mobilen eller paddan.
          </note>
          <note>
            Det är uppenbart att det finns motstående intressen här. Förlagen
            märker en vikande försäljning på andra områden och försöker ta
            igen intäkterna på e-böcker. E-böckerna kostar mindre att producera
            och framför allt att distribuera.
          </note>
          <note>
            Vi föreslår därför att regeringen tar tag i frågan för att få
            fler att låna böcker, oavsett om de är i elektronisk eller fysisk
            form. Rätten för biblioteken att låna ut böcker i stora mängder
            är ju en inskränkning i upphovsrätten.
          </note>
          <note>
            Vi anser inte att förlagen ska kunna gömma sig bakom argumentet
            att det är skillnad på en e-bok och en fysisk bok. Kommer inte
            parterna överens finns det alltid möjlighet att till exempel göra
            upphovsrättslagen teknikneutral.
          </note>
          <note>
            Sverigedemokraterna vill inte bara tydliggöra satsningarna för
            att öka läsförståelsen utan även i viss mån bredda den.
          </note>
          <note>
            I dagens läge finns det en stor mängd människor som saknar erkännande
            för sitt eget svenska skriftspråk. Jag kan nämna de synskadade.
            Invändningen att punktskrift inte är ett eget språk tvivlar jag
            lite grann på. Det är ju den enda kommunikationsform de använder
            för att uttrycka sig i skrift.
          </note>
          <note>
            Vi tillerkänner fler och fler minoriteter fler och fler rättigheter
            språkligt sett, men de personer som har svenska som modersmål
            och uttrycker sig eller kommunicerar i punktskrift kommer i skymundan.
            Vi skulle därför önska att punktskriften gjordes till ett officiellt
            språk så att de synskadade får bättre rättigheter, bland annat
            gentemot myndigheter.
          </note>
          <note>
            När det gäller satsningarna vill Sverigedemokraterna även att
            regeringens läsfrämjande och måluppfyllelse delrapporteras till
            riksdagen, gärna i en särskilt utsedd parlamentarisk grupp. I
            annat fall riskerar frågorna, tror vi, att falla i glömska eller
            kanske inte tas på allvar efter att den tillfälliga belysningen
            på sakområdet har försvunnit.
          </note>
          <note>
            Herr talman! Det råder inget tvivel om att litteraturbranschen
            står inför en strukturomvandling. Fler och fler engelskspråkiga
            böcker säljs, e-böcker tar en större del av marknaden och vi ser
            en försäljningskoncentration. Vi tror dock inte att ett halvhjärtat
            stöd till bokhandlarna är lösningen på problemet. Jag tror att
            branschen i stället skulle behöva stöd för att ställa om sig till
            en ny verklighet.
          </note>
          <note type="speaker">
            Anf. 167 BENGT BERG (V):
          </note>
          <note>
            Herr talman!
          </note>
          <note>
            Vi kommunicerar dagligen med varandra genom olika språkliga uttryck.
            Vi talar, vi skickar sms via mobilen eller längre meddelanden
            via datorn. Vi meddelar omvärlden att vi finns, vad vi tänker
            och tycker, vad vi känner och tror, och verktyget är språket.
            Utan språk är vi handfallna.
          </note>
          <note>
            Att läsa är att förstå sig själv genom att förstå andra. I böckernas
            värld träder människor fram ur historiens djup och från andra
            delar av världen. Där finns plats för drömmar och äventyr, för
            fantasi och för verklighet. Litteraturen förmedlar allt detta,
            och allt finns att hämta på biblioteken alldeles gratis. Folkbiblioteken
            runt om i landet är mötesplatser och informationscentraler öppna
            för oss alla.
          </note>
          <note>
            Vänsterpartiet har i sin motion om läsning en rad förslag om
            hur läsandet ska stimuleras, hur litteraturen ska nå fram till
            alla och hur språkförståelsen ska öka.
          </note>
          <note>
            Jag vill yrka bifall till reservationerna 12 och 22, även om
            jag givetvis stöder alla våra underbara reservationer.
          </note>
          <note>
            Vi vill satsa på läsombud i förskolorna, vilket också Litteraturutredningen
            föreslår. Samtliga skolbibliotek ska vara bemannade med utbildade
            bibliotekarier och ha ett bra bokbestånd, också på de nationella
            minoritetsspråken och andra, för respektive kommun, vanliga språk,
            inklusive teckenspråket.
          </note>
          <note>
            Vi vill satsa på fortsatt stöd för läsfrämjande insatser både
            i folkbibliotekens och i läsrörelsernas regi. Hit hör särskilt
            riktade insatser för dem som mest behöver dem.
          </note>
          <note>
            Förutom att litteraturen utforskar vad det innebär att vara människa
            och förmedlar erfarenheter från andra liv än våra egna och andra
            samhällen än de som vi lever i spelar litteraturen en egen roll
            i samhällsdebatten och i gestaltandet av olika förhållanden runt
            om i världen och i våra inre.
          </note>
          <note>
            Men litteraturen kräver också sin egen plats och sin egen tid.
            En bok kan utgöra en glänta i det digitala bruset eller en efterlängtad
            oas i det samhälle som alltmer låter siffrorna svälla och överrösta
            oss. Vi vill ge alfabetet en plats i samhället. Utan bokstäver,
            ingen litteratur. Den fantastiska boken finns på biblioteket och
            är en guldgruva för själen, en syrebehållare för hjärnan och bränsle
            för hjärtat.
          </note>
          <note>
            Jag ska också säga något om språkförståelse. För barn och ungdomar
            är språkförståelsen och läsandet extra viktiga för att främja
            deras personliga utveckling och för att ge dem verktyg för livet
            som väntar. Det skrivna ordet har genom den nya tekniken och internet
            fått väldigt många att uttrycka sig över nätet. Jag skulle tro
            att det aldrig har skrivits så mycket och att alfabetet aldrig
            har varit i sådant intensivt bruk som det är i vår tid, och det
            är bra för en något grånad stöt som jag, som fortfarande vill
            krama en bok, att konstatera detta. Min ungdomlige partibroder
            Lars Ohly kommer att prata lite mer om den moderna teknikens böcker
            senare.
          </note>
          <note>
            Vänsterpartiet vill öka insatserna för att tillfredsställa de
            olika språkliga minoriteternas behov. Vi vill också ha en särskild
            riktning för olika språk- och läsinsatser till kulturellt eftersatta
            områden – det kan vara både i förorten och på landsbygden.
          </note>
          <note>
            Vänsterpartiet vill satsa stor kraft på olika initiativ för att
            främja språktillgången och därmed öka den samhälleliga gemenskapen.
            Vi vill satsa på fortbildning för dagis- och skolpersonal, för
            fritidsassistenter och för lärare. Studieförbund och folkbildning,
            ideella läsrörelser och andra organisationer bör också kunna aktiveras
            i en landsomfattande språkinsats.
          </note>
          <note>
            Utan författare, fotografer och konstnärer blir det inga böcker.
            För att ge dem rimliga ekonomiska livsvillkor och därmed skapa
            förutsättningar för ett nytt skapande i den kulturella näringskedjan
            vill Vänsterpartiet att nivån på biblioteksersättningen ska höjas
            rejält.
          </note>
          <note>
            Vi vill också ge stöd till kulturtidskrifterna, som utgör pilotprojekt,
            kan man kalla det för. En kulturtidskrift kan innan en trend kommer
            visa på vad som är i görningen, och den bidrar till den samhälleliga
            debatten och det demokratiska samtalet.
          </note>
          <note>
            Vi menar också att boken är gränslös. Vi menar att det skrivs
            otroligt värdefull litteratur som också ska komma oss i vårt kulna
            land uppe i höga nord till del. Därför vill vi också ge stöd till
            översättningar, och vi vill stötta översättarutbildningen som
            har bedrivit en väldigt bra verksamhet på Södertörns högskola
            men som tyvärr har gått i putten.
          </note>
          <note>
            Kulturen förmår att ge röst åt minoriteternas nedärvda samtida
            och framtida identitet genom att använda sig av den egna traditionen
            som omstöps och utvecklas alltmedan tiden går och samhällena förändras.
          </note>
          <note>
            Det har pratats om bildning här, och det är ett vackert ord.
            Folkbildning är också ett begrepp som har med arbetarrörelsens
            framväxt att göra, och med hur man i små, anspråkslösa lokaler
            byggde upp ett litet bibliotek som kunde betyda väldigt mycket.
          </note>
          <note>
            Herr talman! Jag skulle vilja förmedla en vacker definition på
            bildning: Bildning är det som finns kvar när man har glömt det
            man läst. Det är ju bra om man kommer ihåg något också, men ändock.
          </note>
          <note>
            En annan sak som vi i Vänsterpartiet har slagit vakt om är det
            kulturella biståndet och utbytet med länder i tredje världen.
            Det kulturella biståndet har upphört, och det tycker vi är helt
            fel. Därför skulle vi vilja återinföra det när vi byter regering
            efter valet.
          </note>
          <note>
            Herr talman! Jag ska avsluta den dikt jag inledde med.
          </note>
          <note>
            I detta anförande instämde Lars Ohly (V).
          </note>
          <note type="speaker">
            Anf. 168 ELLEN JUNTTI (M):
          </note>
          <note>
            Herr talman! I dag debatterar vi propositionen Läsa för livet
            . Jag vill börja med att yrka bifall till förslaget i kulturutskottets
            betänkande nr 4 och avslag på samtliga reservationer.
          </note>
          <note>
            I propositionen har regeringen satt upp följande nationella politiska
            mål för litteratur- och läsfrämjande: Alla i Sverige ska, oavsett
            bakgrund och med utgångspunkt i vars och ens särskilda förutsättningar,
            ges möjlighet att utveckla en god läsförmåga och ha tillgång till
            litteratur av hög kvalitet.
          </note>
          <note>
            Dessa mål ska styra de statliga myndigheternas arbete och vägleda
            kommuner och landsting samt inspirera även det civila samhället.
            Syftet är ganska självklart. Det är att läsförmågan ska förbättras
            jämfört med i dag, att fler än i dag regelbundet ska ta del av
            både fack- och skönlitteratur och att kunskapen ska öka om läsningens
            betydelse för utbildning, bildning och delaktighet i samhällslivet.
          </note>
          <note>
            Det här är väldigt viktiga mål, inte minst med tanke på att läsförmågan
            har minskat bland unga, särskilt bland unga pojkar. En tidigare
            undersökning har visat att 25 procent av de 15-åriga pojkarna
            har svag läsförmåga.
          </note>
          <note>
            Förra veckan kom PISA-undersökningen som har nämnts här flera
            gånger och som visade att läsförmågan sjunkit ytterligare.
          </note>
          <note>
            Det är mycket oroande. Om du inte kan läsa, och inte förstår
            det du läser minskar också dina chanser att skaffa en bra utbildning
            och ett bra jobb i framtiden.
          </note>
          <note>
            Här vill jag passa på och säga några ord om svenska myndigheters
            ansvar. Ibland skriver myndigheter oerhört krångligt. Man kan
            förstå orden men inte sammanhanget. Jag har själv många gånger
            känt att jag förstår orden, men jag får läsa flera gånger innan
            jag förstår vad som menas. Hur tror ni då att det känns för en
            ung person som inte är bra på att läsa? Tror någon att det inspirerar
            till fortsatt läsning om man känner sig dum redan på första raden?
            Nej, naturligtvis inte. Därför är jag extra glad för att denna
            proposition ska vara styrande för statliga myndigheter.
          </note>
          <note>
            Det är glädjande att också riksdagen har tagit tag i saken genom
            projektet Klarspråk. Det är en utbildning som går ut på att riksdagen
            ska använda ett språk som är lätt att förstå och risken för missförstånd
            ska minskas. Det är väldigt bra.
          </note>
          <note>
            Propositionen Läsa för livet innehåller många bra förslag. Jag
            kan inte ta upp alla, men jag nämner några.
          </note>
          <note>
            Statens kulturråd får i uppdrag att ta initiativ till, samordna
            och följa upp läsfrämjande insatser av nationellt strategiskt
            intresse. Det innebär att Statens kulturråd ska bli mer aktivt
            i olika projekt och inte bara fördela bidrag. För detta ändamål
            ökar anslaget med 15 miljoner kronor årligen.
          </note>
          <note>
            Folkbildningen är viktig för att läsandet skall öka. Därför ska
            30 miljoner ur det statliga stödet öronmärkas till planerad läsfrämjande
            verksamhet. Litteratur- och läsfrämjande kommer från och med 2015
            att vara ett av de områden som kan få statligt stöd inom ramen
            för kultursamverkansmodellen.
          </note>
          <note>
            Jag går vidare till några andra insatser som gjorts. En läsambassadör
            har tillsatts av Kulturrådet för att få fler unga att läsa. I
            maj 2013 gjordes en satsning som innebär att idrottsföreningar
            tillsammans med bibliotek ska ordna olika aktiviteter för att
            få fler unga att börja läsa. Insatser för att öka läsandet finns
            även i den nya bibliotekslagen som träder i kraft vid årsskiftet.
          </note>
          <note>
            I propositionen Bildning och tillgänglighet – radio och tv i
            allmänhetens tjänst , som vi beslutade om för några veckor sedan,
            höjdes medlen till Utbildningsradion med 50 miljoner kronor för
            att stärka utbildningsuppdraget, med tanke på att Utbildningsradion
            kan göra viktiga insatser för att öka intresset för läsning.
          </note>
          <note>
            Jag vill också passa på att säga några ord om insatserna för
            de nationella minoritetsspråken. Alliansregeringen har på olika
            sätt stärkt minoritetsspråkens ställning. Detta är extra viktigt
            för mig och ligger nära mitt eget hjärta. Jag är ju finne från
            början, och finska är mitt modersmål. Jag tycker alltså att det
            här är viktigt.
          </note>
          <note>
            I Läsa för livet stärker vi minoritetsspråkens ställning, men
            det har vi gjort även i språklagen, i det nya beslutet om public
            service och nya bibliotekslagen. Behovet av språkvårdande insatser
            växer, och personer med svenska som andraspråk måste lära sig
            att använda sitt eget språk för att utveckla tvåspråkighet. Detta
            är mycket viktigt ur integrationssynpunkt.
          </note>
          <note>
            Listan kan göras mycket längre, men dessa exempel visar att alliansregeringen
            och Moderaterna förstår hur viktigt det är med god läsförmåga.
          </note>
          <note>
            Herr talman! God läsförmåga utvecklar minnet, förmågan att koncentrera
            sig och det abstrakta tänkandet. Att kunna läsa och skriva och
            att förstå det man läser är en förutsättning för att kunna bearbeta
            fakta, fatta beslut och tänka kritiskt. Det handlar inte bara
            om att läsa orden. Man måste också förstå vad det betyder och
            kunna tyda sammanhanget och förstå det. Jag brukar ofta ta upp
            det när texterna blir för krångliga och säga att om inte jag –
            som sitter i Sveriges riksdag – förstår, hur ska då någon som
            är dålig på att läsa eller inte har bra läskunskaper kunna förstå.
            Därför ska vi skriva enkelt. Det är en anledning till att jag
            är nöjd med projektet Klarspråk som jag talade om tidigare.
          </note>
          <note>
            Förmågan att uttrycka sig är också oerhört viktig för ett öppet
            och demokratiskt land. Den som inte kan kommunicera och göra sig
            förstådd har heller inte möjlighet att ta del av den offentliga
            debatten och viktig samhällsinformation och hamnar därför utanför
            samhället. Den som vill påverka måste behärska språkets mekanismer.
            Utan detta begränsas och försvagas det offentliga samtalet.
          </note>
          <note>
            Herr talman! Läsförmåga är en demokratifråga, och det tror jag
            att vi alla här i kammaren är överens om. Däremot är vi inte överens
            om vägen dit. Det är mycket viktigt med uppföljning och utvärdering.
            Man måste få veta om en reform har varit bra eller dålig. Oppositionen
            vill skapa en ny myndighet för utvärdering och uppföljning, men
            vi anser att det kan skötas av en myndighet som redan finns. Till
            skillnad från oppositionspartierna vill vi moderater inte detaljstyra,
            och vi vill inte skapa nya myndigheter i onödan.
          </note>
          <note>
            Läsning i förskolan är också viktigt. Däremot tycker vi inte
            att den rätta vägen att gå är genom läsombud. Detta kan utvecklas
            vidare från 2015 inom ramen för kultursamverkansmodellen.
          </note>
          <note>
            Till sist vill jag säga några ord om skolbibliotek. De är mycket
            betydelsefulla för läsfrämjande insatser. Skolorna har dock mycket
            olika förutsättningar beroende på om det är en liten byskola eller
            en skola i en storstad. I skollagen står det att alla elever ska
            ha tillgång till skolbibliotek. Jag vet att det tyvärr finns brister,
            men det är upp till skolans huvudmän att åtgärda dessa.
          </note>
          <note>
            Herr talman! Propositionen Läsa för livet innehåller många kraftfulla
            läsfrämjande förslag, inte minst för barn och unga, vilket är
            mycket bra.
          </note>
          <note>
            I detta anförande instämde Peter Jutterström (M).
          </note>
          <note type="speaker">
            Anf. 169 PER SVEDBERG (S) replik:
          </note>
          <note>
            Herr talman! Det lät verkligen jättebra, men jag har en liten
            fråga med tanke på det anslag som man så att säga destinerar utifrån
            folkbildningsanslaget. Hur tänkte ni då?
          </note>
          <note>
            Jag beskrev att folkbildningen pysslar mycket med de sakerna
            redan nu. Ni kritiserar ganska ofta detaljstyrning. Det här är
            väl ett sätt att detaljstyra, dessutom i en verksamhet som redan
            håller på med det här?
          </note>
          <note>
            Jag måste få höra hur ni tänkte nu.
          </note>
          <note type="speaker">
            Anf. 170 ELLEN JUNTTI (M) replik:
          </note>
          <note>
            Herr talman! Jag vill börja med att säga att det är en viktig
            och bra proposition. Alla i Sverige ska få möjlighet att lära
            sig läsa och att göra det på ett bra sätt. Därför måste vi göra
            flera olika insatser för att öka läsfrämjandet. Det räcker inte
            att göra bara en insats. Man försöker bredda och göra många olika
            insatser, bland annat när det gäller folkbildningen.
          </note>
          <note>
            Folkbildningen är viktig och har en viktig roll när det gäller
            läsfrämjande. Det handlar om folkhögskolor, studieförbund och
            övriga civila samhället. För att bredda det här och nå ut till
            så många som möjligt tycker vi att vi kan öronmärka 30 miljoner
            kronor till läsfrämjande insatser. Det är också en mycket liten
            del av den totala budgeten som går till folkbildningen.
          </note>
          <note type="speaker">
            Anf. 171 PER SVEDBERG (S) replik:
          </note>
          <note>
            Herr talman! Det är förvisso sant, men då undandrar man ett basbelopp
            som man har kunnat arbeta med på ett frivilligt plan. Jag blir
            lite fundersam över hur tanken var egentligen. Det är dock en
            helt annan historia.
          </note>
          <note>
            Nästa fundering är om Ellen Juntti ser någon som helst koppling
            mellan att läsförståelsen sjunker samtidigt som skillnaderna i
            samhället blir allt större. De som står utanför samhället – det
            är oftast de som bidrar till sämre resultat – får inte verktygen
            hemifrån och känner redan från start att de är i ett underläge.
            Det finns hur mycket forskning som helst på det.
          </note>
          <note>
            Tror Ellen Juntti att jobbskatteavdragen stimulerar till utveckling
            av den här trenden?
          </note>
          <note type="speaker">
            Anf. 172 ELLEN JUNTTI (M) replik:
          </note>
          <note>
            Herr talman! Jobbskatteavdragen stimulerar till väldigt mycket.
            Hela Alliansen tror att det är bättre att människor får tjäna
            egna pengar och själva besluta vad man ska använda pengarna till.
            Det säger jag lite grann med tanke på att vi tidigare talade om
            kulturskolor. Det är bra att man får mer pengar i plånboken och
            själv kan välja vad man ska använda pengarna till.
          </note>
          <note>
            Barn vilkas föräldrar har högre utbildning och är vana vid att
            läsa stimuleras förstås mer hemifrån till att läsa. Därför är
            det viktigt att barn som inte får stimulans kompenseras i skolans
            värld. Vi har tillfört skolan stora resurser. I kulturpropositionen
            för 2014 satsar vi bland annat 300 miljoner i kompetensutveckling
            för lärare i både grundskolan och gymnasiet. Skolan har alltså
            en viktig roll.
          </note>
          <note>
            Det vi också gör, och som jag tog upp i mitt anförande, är att
            satsa på samarbetet mellan bibliotek och idrottsföreningar. På
            så sätt når man ungdomar utanför skolans värld, vilket är viktigt.
            Det finns inte en enkel lösning, utan vi får försöka jobba på
            flera olika plan.
          </note>
          <note type="speaker">
            Anf. 173 BENGT BERG (V) replik:
          </note>
          <note>
            Herr talman! Jag håller med om att propositionen är intressant.
            Litteraturutredningen Läsarnas marknad, marknadens läsare är också
            intressant. Den serverar en sorts landskap med problem, att alltför
            få släpper in boken, pojkarnas läsning och annat. Det som saknas
            är åtgärder för att råda bot på problemen. Skolan är, som redan
            sagts, en viktig plats. Där finns alla i en viss generation. Skolan
            är, som jag ser det, den viktigaste arbetsplatsen i landet.
          </note>
          <note>
            Jag blir lite bestört när jag lyssnar. Björklunds bag är inget
            som Ellen Juntti ska kånka på, men vi läser i tidningen – apropå
            elever som kommer för sent – att vi ska låsa dörren för dem. Hur
            ser Ellen Juntti på problemet att många elever hamnar utanför
            och absolut utanför om man låser dörren för dem? Det gäller ju
            att få eleverna motiverade att komma till klassrummet och undervisningen.
          </note>
          <note>
            Många som skolkar känner helt enkelt bristande delaktighet i
            skolan. Jag skulle vilja veta hur Ellen Juntti ser på litteraturens
            och språkets möjlighet att involvera och välkomna alla i ett klassrum.
          </note>
          <note type="speaker">
            Anf. 174 ELLEN JUNTTI (M) replik:
          </note>
          <note>
            Herr talman! Det var mycket om skolan. Jag håller med Bengt Berg
            om att skolan är en viktig plats för läsandet. Jag skulle vilja
            påstå att det är den viktigaste platsen för läsandet. Det är där
            man lär sig att läsa. Det är där man tar de första stegen till
            att behärska läsandet.
          </note>
          <note>
            Bengt Berg frågar mycket om skolan. Det är nästan så jag börjar
            tro att det här är en skoldebatt och inte en kulturdebatt. Att
            låsa dörren när elever kommer för sent har väl inte så mycket
            att göra med den proposition vi nu debatterar, men jag tror att
            ordning och reda i skolan betyder mycket för att eleverna ska
            få lugn och ro och lära sig saker i skolan. Om man sedan ska smälla
            igen dörren framför näsan på dem vet jag inte, men att elever
            ska komma i tid till skolan tycker jag är viktigt.
          </note>
          <note type="speaker">
            Anf. 175 BENGT BERG (V) replik:
          </note>
          <note>
            Herr talman! Jag ska ställa en mer precis fråga som verkligen
            har med propositionen att göra. Ett exempel på hur regeringen
            tar medel från ett ställe och lägger på ett annat och sedan basunerar
            ut att det är en stor satsning på gång finns på s. 57 i propositionen,
            där det står: Regeringen bedömer att medel regeringen tillfälligtvis
            anslagit för litteratur bör användas för dessa satsningar under
            2014. Det innebär att de medel som tidigare avsatts för folkbibliotekens
            och det civila samhällets läsfrämjande och metodutvecklande samarbete
            bör upphöra. Min fråga är om Ellen Juntti tror att problematiken
            är löst 2014.
          </note>
          <note type="speaker">
            Anf. 176 ELLEN JUNTTI (M) replik:
          </note>
          <note>
            Herr talman! Jag måste säga att jag inte riktigt förstår vad
            Bengt Berg menar, men om jag svarar lite mer övergripande kan
            jag säga att jag inte alls tror att allting är löst 2014. Jag
            tror inte att det finns något beslut som vi fattar i riksdagen
            som löser alla problem.
          </note>
          <note>
            Om man lägger ihop propositionen Läsa för livet och det som jag
            tog upp i mitt anförande om bibliotekslagen, public service-propositionen
            – där vi ger 50 miljoner till Utbildningsradion – och språklagen
            ser man att vi gjort mycket stora insatser för att öka läsandet.
            Det kommer att förbättras, och det tycker jag är bra.
          </note>
          <note type="speaker">
            Anf. 177 TINA EHN (MP) replik:
          </note>
          <note>
            Herr talman! Jag tänkte på det som Ellen sade, att det verkar
            som om vi har en skoldebatt i stället för en kulturdebatt. Det
            är väl så att kultur ingår i mycket. Kultur är inte bara en staty
            på torget eller någon vacker yta att titta på, utan kultur handlar
            om vad som händer runt omkring oss, hur vi uppfattar och ifrågasätter
            saker. Det handlar också om hur vi lär in. Därför är konst och
            kultur viktigt för bildningen, för att stimulera vår hjärna. Kanske
            ökar det även vår förmåga att tillgodogöra oss kunskap.
          </note>
          <note>
            Jag tänkte fråga om skolbiblioteken. Det har jag frågat om många
            gånger i kammaren. Det har visat sig att där det finns skolbibliotek
            med skolbibliotekarier har man lyckats lite bättre med läsningen
            och har därmed lite bättre resultat. Också Litteraturutredningen
            förordar anställandet av skolbibliotekarier. Fakta visar att det
            ger bättre resultat. Att satsa på bibliotekarier vid skolbiblioteken
            är alltså ett ganska säkert kort för att medverka i läsfrämjandet.
          </note>
          <note>
            Därför undrar jag vad argumentet från Alliansens och Moderaternas
            sida är beträffande bibliotekarierna. Ellen Juntti kanske inte
            vill svara på det. Att man inte går vidare med den satsning som
            Litteraturutredningen förordar tycker jag är lite märkligt.
          </note>
          <note type="speaker">
            Anf. 178 ELLEN JUNTTI (M) replik:
          </note>
          <note>
            Herr talman! Jag tror att vi alla är övertygade om att skolbiblioteken
            är mycket viktiga. Det står i skollagen att alla elever ska ha
            tillgång till skolbibliotek. Ju bättre utbildad personal vi har
            vid skolbiblioteken desto bättre är det för eleverna – eller borde
            det i alla fall vara. Sedan är det svårt att detaljstyra, för
            skolbiblioteken är kommunernas ansvar.
          </note>
          <note>
            Som framgår av betänkandet kan man ha väldigt olika utbildningar.
            Man kan ha en treårig utbildning eller en femårig utbildning,
            och därför anser vi inte att vi ska bestämma exakt vilken utbildning
            de ska ha. Det tror jag att kommunerna själva kan avgöra.
          </note>
          <note>
            Det har inte heller alltid med utbildning att göra. Den lärare
            som Per Svedberg berättade om, som halvknäckte honom i början,
            var ju utbildad lärare och borde ha förstått bättre. Det beror
            alltså mycket på vem man är som person om man kan inspirera barn
            och unga till att läsa.
          </note>
          <note type="speaker">
            Anf. 179 TINA EHN (MP) replik:
          </note>
          <note>
            Herr talman! Det är klart att kommunerna kan ha en roll att spela,
            men det är inte det som är problemet. Eftersom det inte finns
            en klar och tydlig vilja från regeringen, eller direktiv om att
            det ska finnas utbildade bibliotekarier vid skolbiblioteken, kan
            man ha skolbibliotek utan bibliotekarier. Det är det som är problemet,
            och det tycker jag att man missar. Det sägs i Litteraturutredningen
            att det är en god idé, och det finns positiva resultat där man
            verkligen har det.
          </note>
          <note>
            Vi har ett komplext samhälle. Vi kan ha uppfattningar om hur
            det är, men när man sedan börjar gräva i saker märker man att
            det är mer komplext än man trott. Ju mer man lär sig om någonting
            desto mer förstår man att man inte kan.
          </note>
          <note>
            För att underlätta elevers lärande behövs personal som är specialiserad
            på informationshantering, urval, kritisk analys och så vidare.
            Det finns mycket i detta som vi inte bara kan låta passera. När
            man genomförde skolbibliotekslagen, som i sig är bra, missade
            man det väsentligaste, och då blir lagen inte lika bra längre.
            Man har missat bibliotekariernas roll. Därmed har man också missat
            möjligheten att ställa krav och se till att det finns skolbibliotekarier
            som kan lotsa eleverna i kunskapsinhämtningen.
          </note>
          <note>
            Det går att samarbeta med folkbibliotek också. De möjligheterna
            måste man kunna se. Men man ska ha personal i skolbiblioteksverksamheten
            med den utbildning som krävs.
          </note>
          <note type="speaker">
            Anf. 180 ELLEN JUNTTI (M) replik:
          </note>
          <note>
            Herr talman! Om det inte finns utbildade bibliotekarier på skolbiblioteken
            har man missat det väsentligaste, säger Tina Ehn. Jag är inte
            riktigt beredd att hålla med om det. Det ska finnas personal på
            skolbiblioteken, men det är kommunerna som ska se till att det
            är personal som klarar av jobbet. Jag tror att vi får lita på
            att kommunerna kan göra den bedömningen.
          </note>
          <note>
            Även utbildningsutskottet har tillfrågats, och inte heller där
            tycker man att vi ska detaljstyra vad personalen på skolbiblioteken
            ska ha för utbildning. Som jag sade i mitt anförande är det väldigt
            olika förutsättningar i en liten byskola och en stor skola i en
            storstad. Vem ska bestämma vad det ska vara för personal i en
            liten byskola? Ska det vara samma personalstyrka som i en storstadsskola?
            Det blir jättesvårt.
          </note>
          <note>
            Vi fick veta på förra utskottssammanträdet att Skolinspektionen,
            som utövar tillsynen, ganska nyligen beslutat om vite gentemot
            en skola som inte fullföljt sitt uppdrag. Det finns alltså en
            myndighet som kontrollerar att kommunerna sköter sig.
          </note>
          <note type="speaker">
            Anf. 181 ULF NILSSON (FP):
          </note>
          <note>
            Herr talman! PISA-rapporten om skolans tillstånd i Europa och
            Sverige har upptagit en stor del av den här debatten, framför
            allt vad gäller läsförståelsen hos ungdomar. Jag kan inledningsvis
            kort säga att PISA-rapporten bekräftade det som vi folkpartister
            ofta blev anklagade för att vi överdrev när vi påstod, nämligen
            att resultaten är sjunkande i svensk skola sedan 20–30 år tillbaka.
            Man undersökte våren 2012 15-åringar som gått nio år i den gamla
            svenska grundskolan och inte i någon väsentlig del påverkats av
            de reformer som nu är genomförda. Rapporten är snarare ett domslut
            över den gamla skolpolitiken och ett gott argument för många av
            de reformer som Alliansen genomför.
          </note>
          <note>
            Per Svedberg talade om pengar och resurser. Det bör påpekas rent
            sakligt att det inte har blivit mindre resurser och pengar till
            skolan sedan 2006. Tvärtom har de ökat. Om man ser någon tendens
            är det att lärartätheten ökat sedan 2006. Slutligen kan man konstatera
            att speciallärarna så smått är på väg att komma tillbaka, eftersom
            vi nu har fått en ny speciallärarutbildning.
          </note>
          <note>
            Hur som helst är vi alla överens om att förmågan att läsa är
            en viktig nyckel till delaktighet i vårt samhälle. Det är naturligtvis
            sorgligt – det tycker vi alla, oavsett politisk uppfattning –
            att se flickor och pojkar som kommer hopplöst efter i skolan på
            grund av att de inte har knäckt läskoden. Vi vet också att många
            vuxna personer som inte förstår en vanlig nyhetsartikel är hopplöst
            utanför vårt aktiva samhällsliv.
          </note>
          <note>
            Vi vet även att litteratur, konst och musik, förutom att vara
            nöje och avkoppling, skapar en ny insikt och kunskap som inte
            alltid går att få via faktaböcker. All kultur som berör en människa
            inspirerar till nya tankar och livsuppfattningar. Böcker, tavlor,
            filmer och musik som vi blir känslomässigt berörda av gör att
            vi förändras som människor.
          </note>
          <note>
            Skolpolitiken har liksom kulturpolitiken en nyckelroll när det
            gäller läsning. Tydliga kunskapsmål, uppföljningar med nationella
            prov och att speciallärarna som sagt kommer tillbaka är viktiga
            förändringar som är gjorda när det gäller skolan, liksom den nya
            skollagen, som säger att alla elever ska ha tillgång till skolbibliotek.
          </note>
          <note>
            Man kan klaga över detaljer i den lagen. Nu ska jag bli lite
            tråkig och säga att jag varit med länge här. Jag har suttit några
            år i riksdagen. Jag vill påminna om att vi för första gången fick
            ett krav på skolbibliotek i förra årets skollag. Något sådant
            krav hade inte funnits tidigare. Under de åtta år då jag var med
            här i opposition och de rödgröna styrde fick vi inte ens någon
            ny skollag över huvud taget, trots att vi hade väntat på en sådan
            i årtionden. Men man kan säkert utveckla och diskutera delar i
            den nya skollag som vi fick förra året.
          </note>
          <note>
            I propositionen Läsa för livet , som vi behandlar i dag, läggs
            det för första gången fram en övergripande nationell strategi
            för läsning och litteratur. Den innehåller ett antal förslag för
            ett läslyft för Sverige, ett läslyft för barn och ungdomar och
            – inte heller att förglömma – ett läslyft för vuxna. Det övergripande
            målet är att alla, med utgångspunkt i sina särskilda förutsättningar,
            ska ges möjlighet att utveckla en god läsförmåga och ha tillgång
            till kultur av hög kvalitet. För att nå det målet sätter regeringen
            upp tre delmål som statens insatser ska syfta till:
          </note>
          <note>
            Bland annat ska Statens kulturråd ta fram ett handlingsprogram
            för läsfrämjande arbete utanför skolorna. Därför föreslår regeringen
            att Statens kulturråd får en ökning av sina resurser med 15 miljoner
            kronor årligen från och med nästa år. För de pengarna ska de ta
            initiativ till att samordna och följa upp läsfrämjande insatser
            av nationellt strategiskt intresse.
          </note>
          <note>
            I dag är det ganska otydligt hur läsfrämjande insatser utanför
            skolan ska samordnas. Rättare sagt finns det sedan gammalt ingen
            riktig samordning. Därför utökar vi nu uppdraget och ger Kulturrådet
            i uppgift att samordna insatserna. Kulturrådet ska även vara med
            och arbeta med projekt som myndigheten är med och finansierar
            samt stödja och följa upp, inte bara ge bidrag. Rådet får som
            sagt ett samordnande uppdrag att följa upp olika läsfrämjande
            insatser av nationellt strategiskt intresse. Där ska ingå att
            ta fram ett handlingsprogram för läsfrämjande utanför skolan.
            Utbildningspolitik och kulturpolitik stöder varandra i detta arbete.
          </note>
          <note>
            Framöver ska också läsfrämjande ingå bland de områden som regionalt
            ska få stöd via samverkansmodellen, som vi alla känner till. Det
            innebär att staten nu tydligt pekar ut till regionerna att en
            satsning på läsning och litteratur ska vara ett inslag i den regionala
            kulturpolitiken. Målen ska inte på något sätt begränsa det omfattande
            uppdrag som förskolan och skolan redan har, utan skolan och kulturen
            ska som sagt stödja varandra.
          </note>
          <note>
            Sedan är det ett antal andra åtgärder som får anslag via budgetpropositionen
            och som bidrar till att åstadkomma ett läslyft – det läslyft vi
            alla vill se. För 2014 föreslår regeringen till exempel en fortbildningsinsats
            för lärare i skolan med 300 miljoner som handlar just om läs-
            och skrivutveckling. Kungliga biblioteket tillförs resurser för
            att förmedla och tillgängliggöra e-böcker och särskilt böcker
            på annat språk än svenska. Man ska också bygga upp och stödja
            distributionen av e-böcker till bibliotek.
          </note>
          <note>
            Stödet till bokhandeln för bokevenemang och digitalisering av
            äldre litteratur förlängs. Statens kulturråd får också ett uppdrag
            att främja svensk litteratur i utlandet och öka det internationella
            utbytet.
          </note>
          <note>
            Slutligen: Folkhögskolor och bildningsförbund har alltid gjort
            väldigt viktiga insatser för vuxnas kunskapssökande. Sammantaget
            får de kraftigt ökade resurser i budgeten och dessutom ett uppdrag
            att tydligt använda en liten del av dessa resurser till att hjälpa
            vuxna som inte läser men vill börja läsa.
          </note>
          <note>
            Vi är också glada över att regeringen i propositionen ställer
            sig bakom den viktiga principen att biblioteksersättning inte
            är ett bidrag utan en ersättning till författarna för deras insatser.
            Vi kan också konstatera att det har blivit ett avtal mellan Författarfonden
            och regeringen angående biblioteksersättningen i år. Propositionen
            säger tydligt att man slår vakt om att det ska vara en ersättning
            som ska betalas ut bland annat i förhållande till lånestatistiken.
          </note>
          <note>
            I det här sammanhanget vill jag också säga att det är dags att,
            vilket flera har snuddat vid, diskutera hur e-böcker ska påverka
            rätten till ersättning för förlorade inkomster på grund av gratisutlåning.
            Självklart ska biblioteken erbjuda e-böcker gratis, men en viktig
            fråga är hur författarna och förlagen ska kompenseras för minskad
            utlåning och försäljning. Om e-boksutlåningen ökar och pappersboksutlåningen
            minskar kraftigt om några år – det har ju skett i USA, till exempel
            – kommer biblioteksersättning inte att behöva betalas ut i lika
            stor utsträckning som i dag.
          </note>
          <note>
            Jag menar, och det kommer jag också att föreslå mina alliansvänner,
            att vi behöver börja utreda hur vi kan se till att statens ersättning
            till författarna inte minskar på grund av e-boksutlåningen. Om
            man inte kan göra så mycket mer med biblioteksersättningen på
            grund av att pappersboksutlåningen minskar får man se till att
            i stället kanalisera ersättningen på annat sätt. Detta är viktigt,
            för det kan gå fort. I vissa länder har e-boksutlåningen skjutit
            i höjden som en raket på bara några år.
          </note>
          <note>
            Herr talman! Den här hösten kan vi alltså se ett antal skolsatsningar
            på läsning, en ny bibliotekslag och nu en litteraturproposition,
            Läsa för livet . Som helhet samverkar dessa insatser till att
            stärka läsningen och litteraturens ställning. Skolan, folkbildningen
            och kulturen bidrar gemensamt och drar åt samma håll. Jag yrkar
            bifall till utskottets förslag och avslag på reservationerna.
          </note>
          <note type="speaker">
            Anf. 182 PER SVEDBERG (S) replik:
          </note>
          <note>
            Herr talman! Tyvärr råkade jag springa ut på toaletten medan
            du höll ditt anförande, Ulf Nilsson, men jag fick klart för mig
            att du hade hänvisat till att PISA-resultaten hade gått ned under
            väldigt lång tid.
          </note>
          <note>
            Jag kan upplysa om att PISA-rapporten pekar på att läsförståelseresultaten
            steg fram till 2003. Sedan vek det av. Detta förändrar förmodligen
            ingenting i sak, men jag säger det som en sakupplysning.
          </note>
          <note>
            En annan intressant faktor som ni folkpartister framför nästan
            hela tiden är att det är någon annans fel. En enkel fråga är då:
            Hur länge är det någon annans fel? Det måste väl ändå finnas något
            uns av ansvarstagande hos den sittande regeringen för det som
            sker?
          </note>
          <note>
            Om jag inte är helt galet ute tror jag att det är borgerliga
            regeringar som har gjort förändringar i läroplanen de tre senaste
            gångerna. Jag kan ha fel, men det är nog ganska nära sanningen.
          </note>
          <note type="speaker">
            Anf. 183 ULF NILSSON (FP) replik:
          </note>
          <note>
            Herr talman! Det blir kanske lite mycket skoldebatt här, men
            jag får väl svara på frågan, som egentligen inte gällde den här
            propositionen.
          </note>
          <note>
            Det har inte så stor betydelse vilket år man tar, men 2003 är
            ungefär åtta år innan den nya läroplan som alliansregeringen sjösatte.
            Det är sant att läsförståelse var det som svenska ungdomar länge
            var ovanligt bra på, medan resultaten i naturkunskap och matematik
            sjönk. Sedan började läsförståelsen sjunka också.
          </note>
          <note>
            Visst är det sant att de senaste läroplanerna är införda av en
            borgerlig regering. Det gjordes 2011–2012. PISA-undersökningen
            gjordes 2012, och de ungdomar som undersöktes hade alltså inte
            gått en enda dag i Jan Björklunds nya skola.
          </note>
          <note>
            Det intressanta är väl egentligen inte vems fel det är, även
            om jag tror att jag vet vems fel det är när det gäller själva
            skolpolitiken. Det intressanta är väl vad vi vill göra. I stället
            för att hitta olika sätt att säga att ni inte kan hjälpa att det
            ser ut som det gör i PISA-undersökningen borde ni tala om vad
            det är för fel på alla reformer som genomförs, och vilka reformer
            skulle Socialdemokraterna vilja genomföra i stället? Det har jag
            inte hört någon av er säga något om här i dag.
          </note>
          <note type="speaker">
            Anf. 184 PER SVEDBERG (S) replik:
          </note>
          <note>
            Herr talman! Ibland kan man tycka att rätt ska vara rätt. Vi
            ska väl inte bara räkna från nutid? Antogs det inte en läroplan
            1994? Sedan antogs det ytterligare någon. Rätt ska vara rätt.
          </note>
          <note>
            Det vi alla här har pekat på är sådant som ni inte har berört.
            Tror man att lösningen är att skapa större klyftor mellan människor?
            Eller finns det andra lösningar? Här hänvisar man ju till jobbskatteavdraget,
            och det gynnar dem som har jobb, men de som inte har jobb skjuts
            ännu mer åt sidan. Jag tror att det är stora grupper vi talar
            om när det gäller läsförståelse, och de finns i den grupp som
            inte har det så himla bra. Där har vi nog väldigt olika åsikter,
            tror jag.
          </note>
          <note>
            Tror Ulf Nilsson och Folkpartiet att ökade klyftor gynnar utvecklingen
            av läsandet?
          </note>
          <note type="speaker">
            Anf. 185 ULF NILSSON (FP) replik:
          </note>
          <note>
            Herr talman! Nej, jag tror verkligen inte att ökade klyftor ökar
            delaktigheten. Det är ett av skälen till att vi satsar och tycker
            att skolan och lässatsningen är så viktiga. God läsförmåga är
            en förutsättning för att man ska kunna vara delaktig i vårt samhällsliv.
            Det satsar vi på. Detta ska inte sättas mot jobbavdrag eller mot
            en skattepolitik som faktiskt bidrar till att fler människor får
            arbete.
          </note>
          <note>
            Man brukade tala om dynamiska effekter förr i världen. Socialdemokraterna
            tror på något konstigt sätt verkligen på dynamiska effekter, för
            nu finansierar ni era förslag i oppositionsställning med att säga
            nej till våra skatteförslag. Men när nyåret är passerat om en
            månad tänker ni behålla de skatteanslagen. Tar ni då tillbaka
            de reformer som ni finansierar genom att säga nej till våra skatteförslag?
          </note>
          <note>
            Nu ställde jag en fråga. Det ska man inte göra i sista repliken.
            Jag ber om ursäkt för det, men det kom spontant.
          </note>
          <note type="speaker">
            Anf. 186 TINA EHN (MP) replik:
          </note>
          <note>
            Herr talman! Jag tycker egentligen att utbildningsminister Jan
            Björklund borde delta i denna debatt. Han borde också ha deltagit
            i gårdagens debatt, för de hänger ju ihop. Läsa för livet är en
            proposition som handlar om kunskaperna, läsförståelsen, att ta
            in och att kunna utbilda sig.
          </note>
          <note>
            Läsningen är ju grunden för allt. Det tror jag att vi är överens
            om. Det är grunden för att förstå vårt samhälle och att kunna
            ta in texter och så vidare. Så visst är det delvis en skoldebatt
            – det blir på något sätt det.
          </note>
          <note>
            PISA-rapporten, som vi talar om väldigt mycket och som jag förstår
            att Jan Björklund inte vill debattera – men det kommer han ändå
            att göra, på många sätt, antar jag – visar att 2009 låg Sverige
            på 22:a plats inom OECD men 2012 har halkat ned till 28:e plats.
          </note>
          <note>
            Läsförståelsen testar elevers förmåga att söka information och
            att reflektera över, tolka och bedöma texter. År 2009 låg Sverige
            på 15:e plats inom OECD, och nu ligger vi på 27:e plats. Den genomsnittliga
            eleven 2012 skrev 12 poäng sämre än den genomsnittliga eleven
            2009.
          </note>
          <note>
            Detta att tolka information, att söka, reflektera och bedöma
            texter är någonting jag vill komma tillbaka till när det gäller
            skolbiblioteksfrågan. Där hävdar jag envist att skolbibliotekslagen
            var en del men att den viktigaste ingrediensen fattades. I Litteraturutredningens
            förslag påpekar man just detta att det hade varit en bra idé att
            se till att det finns skolbibliotekarier på skolbibliotek.
          </note>
          <note type="speaker">
            Anf. 187 ULF NILSSON (FP) replik:
          </note>
          <note>
            Herr talman! Skolan och kulturen berör varandra i den här frågan,
            som sagt var, så man ska inte glömma skolan. Men jag tycker kanske
            att den har tagit lite för stor del här.
          </note>
          <note>
            Jag vill då upprepa att Tina Ehn inte svarar på hur de 15-åringar
            som testades för två år sedan och som inte gått en dag i Alliansens
            skola bevisar någonting.
          </note>
          <note>
            Men något som vore ännu intressantare att få veta är vad Tina
            Ehn tycker att man ska göra för att öka läsförmågan i skolorna.
          </note>
          <note>
            Vi har ju satsat hårt på att få tillbaka speciallärare, tidiga
            nationella prov kopplat till rätten att få stöd, betydligt mer
            utvärderingar och uppföljningar av resultaten än vad man har gjort
            tidigare.
          </note>
          <note>
            Nog om skolan, som är viktig. Men Tina Ehn frågade om biblioteken.
          </note>
          <note>
            Jag tycker, som sagt, att det är väldigt bra att vi har fått
            in i skollagen att alla elever ska ha tillgång till skolbibliotek.
            Vi ser också att man tar det på allvar. Så sent som för bara några
            veckor sedan utkrävde Skolverket vite av en kommun för att den
            inte hade inrättat skolbibliotek enligt lagen.
          </note>
          <note>
            Det finns alltså en viss grundläggande definition av vad skolbiblioteken
            ska innehålla. Det är att det ska vara mångsidig litteratur, facklitteratur,
            skönlitteratur och så vidare.
          </note>
          <note>
            Nästa steg är jag beredd att diskutera, och många med mig inom
            Alliansen, tror jag. Det är att vara ännu tydligare när det gäller
            riktlinjer för personal. Men låt oss först se hur skolan lever
            upp till att över huvud taget skaffa sig skolbibliotek, för det
            var kanske hälften som inte hade det när vi fick igenom den här
            lagen för ett år sedan.
          </note>
          <note type="speaker">
            Anf. 188 TINA EHN (MP) replik:
          </note>
          <note>
            Herr talman! Jag tackar för svaret. Vill Ulf Nilsson läsa om
            våra satsningar finns det ett särskilt yttrande i betänkandet
            som handlar om mycket stora investeringar på skolområdet.
          </note>
          <note>
            Inom kulturområdet har vi sagt att vi tycker att skolbibliotekarier
            borde skrivas in i skollagen. Det är en del av det hela.
          </note>
          <note>
            Hälften av Sveriges elever saknar tillgång till bemannade skolbibliotek.
            Det står i en rapport som kom 2012, så det kan hända att det har
            ändrats. Men den rapport jag har är den som är senast uppdaterad.
            En av sex elever saknar helt skolbibliotek. Det innebär, enligt
            den statistik som fanns då, att 210 000 elever i grundskolan och
            gymnasiet inte har tillgång till skolbibliotek på den skolenhet
            där de går. 7 procent av landets skolenheter har inte tillgång
            till vare sig bibliotek eller samarbete med folkbibliotek för
            elevers räkning. Två tredjedelar av skolorna som har tillgång
            till skolbibliotek har ingen eller lägre bemanning än 20 timmar
            i veckan på bibliotek.
          </note>
          <note>
            Här finns väldigt mycket att göra, och jag kommer säkert att
            lyfta fram den här kritiken fler gånger. Det är väl så det går
            till i politiken, att vi trycker på för att det ska göras förändringar.
            Jag tycker ändå att Ulf Nilsson har svarat på de frågor jag har
            ställt, och jag tackar för det så länge.
          </note>
          <note type="speaker">
            Anf. 189 ULF NILSSON (FP) replik:
          </note>
          <note>
            Herr talman! Jag tackar för det. Jag vill bara än en gång säga
            att den statistik som Tina Ehn räknade upp över hur många kommuner
            som saknar skolbibliotek är dyster. Det var i princip just därför
            som alliansregeringen bestämde sig för att göra något helt nytt,
            nämligen att i skollagen skriva in ett krav på att skolor ska
            ha skolbibliotek, att elever i alla kommuner ska ha tillgång till
            skolbibliotek.
          </note>
          <note>
            Det är bara något år sedan den nya skollagen kom till, och så
            effektiv centralstyrning har vi inte i Sverige att alla de som
            Tina Ehn räknade upp plötsligt har perfekta skolbibliotek. Men
            det är naturligtvis någonting som regeringen och Utbildningsdepartementet
            kommer att ge tydliga riktlinjer till bland annat Skolinspektionen
            att följa upp för att se hur biblioteken fungerar, om det över
            huvud finns bibliotek och vilken tillgång eleverna har till dem.
          </note>
          <note>
            Sedan diskuterar jag gärna när nästa steg kommer den viktiga
            frågan om att det också ska finnas tillgång till duktig och kompetent
            personal som hjälper eleverna.
          </note>
          <note type="speaker">
            Anf. 190 PER LODENIUS (C):
          </note>
          <note>
            Herr talman! I våras inledde jag min del av debatten om litteratur
            här i kammaren med Nils Ferlins dikt Strof i april . Jag skulle
            i dag kunna inleda med Ferlins dikt Infall , som kan passa ganska
            bra i denna sena timme:
          </note>
          <note>
            Men det skulle kanske vara att upprepa sig. Samtidigt spelar
            Ferlins dikter en viktig roll för mig. Det är ju så att litteratur,
            dikter, texter och böcker påverkar oss alla på olika sätt. Och
            genom litteraturen kan vårt samhälle speglas samtidigt som det
            också kan bevaras för framtida historieskrivning. Litteraturen
            kan roa och oroa, skapa frågor och ge svar. Litteraturen är helt
            enkelt en viktig samhällsbärare och samhällsberättare.
          </note>
          <note>
            Och samtidigt är det inte alltid så enkelt. Du kan ha svårt att
            läsa och att ta till dig det som är skrivet. Det kan bero på en
            funktionsnedsättning som gör det svårt att läsa en text. Det kan
            bero på att du har svårt med språket som texten är skriven på.
            Det kan bero på att du inte har fått chansen att lära dig att
            läsa. Vad det än beror på måste vi ge chansen till alla att kunna
            ta till sig litteratur.
          </note>
          <note>
            Vårt språk bär också våra minnen och mycket av vår kultur. Därför
            är det centralt att främja språkkunskaper, inte bara i svenska
            utan även i andra språk. Stöd till minoritetsspråk är här en viktig
            del.
          </note>
          <note>
            Herr talman! I dag finns det så många fler sätt att ta till sig
            litteratur än genom en vanlig bok. Tekniken när det gäller ljudböcker
            och olika typer av e-böcker utvecklas hela tiden.
          </note>
          <note>
            E-boken är en viktig framtidsfråga, vilket vi också lyft fram
            i kulturutskottets utredningsgrupp, där vi gjort en kartläggning
            av frågan om e-boken. Rapporten En bok är en bok är en bok? –
            en fördjupningsstudie av e-böckerna i dag presenterades här i
            slutet av november. I rapporten konstateras att den tryckta boken,
            boken i pappersformat, kommer att finnas kvar. Men e-boken kommer
            att utvecklas och snabbt öka som bärare av litteratur.
          </note>
          <note>
            Det här skapar nya frågor, som kanske inte alltid är så kända,
            som integritetsaspekten vid läsning av streamade böcker. Vem kan
            ta del av det jag läser, hur snabbt jag läser och vad jag läser
            om flera gånger, ja, kanske till och med ta del av anteckningar
            jag gjort när jag läst? Och i vilket syfte kan någon annan ta
            del av fakta kring mitt läsande? Det här väcker, som sagt, frågor
            kring vår integritet. Hur anonym kan jag vara i mitt läsande?
          </note>
          <note>
            Samtidigt finns det stora vinster att göra också. Jag kan dela
            med mig av min läsupplevelse till andra på ett enkelt sätt, rekommendera
            bra litteratur till andra och också få rekommendationer på litteratur
            som kan intressera mig. Det kan också vara enkelt att snabbt ladda
            hem en ny bok på min läsplatta, och jag har alltid med mig min
            mobiltelefon där boken jag läser finns nedladdad. Man kan också
            anpassa textens storlek och ibland också typsnittet för att underlätta
            läsandet. Det finns alltså många fördelar med e-boken.
          </note>
          <note>
            Samtidigt kommer inte e-boken att konkurrera ut boken i pappersformat,
            åtminstone inte under en överskådlig framtid. Men för att kunna
            ta del av en bok, oberoende av om det är i digital eller tryckt
            form, behöver man lära sig att läsa. Man behöver inspireras till
            att läsa. Och man behöver få hjälp att hitta lusten till att läsa.
          </note>
          <note>
            En av de viktigaste prioriteringarna på kulturområdet syftar
            just till att öka läsandet, till att främja och öka läslusten
            och intresset för litteratur, inte minst bland barn och unga.
          </note>
          <note>
            Det handlar till exempel om satsningar på fortbildning för lärare,
            liksom att Statens kulturråd får i uppdrag att ta initiativ till,
            samordna och följa upp läsfrämjande insatser av nationellt strategiskt
            intresse och ta fram ett handlingsprogram för det läsfrämjande
            arbetet utanför skolan.
          </note>
          <note>
            I regeringens proposition föreslås också att litteratur och läsfrämjande
            från 2015 ska ingå bland de verksamheter som tilldelas statligt
            stöd inom ramen för kultursamverkansmodellen.
          </note>
          <note>
            Herr talman! Det finns också andra aktörer som är viktiga för
            de läsfrämjande insatserna. Biblioteken har självklart en viktig
            del. Det betonades också i debatten här i kammaren i oktober när
            vi antog den nya bibliotekslagen.
          </note>
          <note>
            Också folkbildningen spelar en mycket viktig roll. Redan i dag
            gör studieförbund och folkhögskolor viktiga insatser när det gäller
            läsfrämjandet. Det är en roll som inte kommer att minska.
          </note>
          <note>
            En annan viktig del är möjligheten till litteratur och texter
            som alla kan ta till sig och ta del av. Det är inte alla som kan
            läsa en vanlig bok eller tidning, hur mycket man än vill eller
            försöker, eller också kan tröskeln till att börja läsa en bok
            eller en dagstidning vara för hög, så att man inte ens vågar försöka.
          </note>
          <note>
            Det kan bero på en funktionsnedsättning som gör det svårt att
            läsa en text. Det kan bero på att du har svårt med språket som
            texten är skriven på. Det kan bero på att du inte har fått chansen.
            Vad det än beror på måste vi ge chansen till alla att kunna ta
            till sig litteratur.
          </note>
          <note>
            Då är det viktigt att det finns texter, böcker och nyheter som
            jag kan ta till mig på ett enkelt, ja lättläst sätt. Lättlästa
            texter och nyheter är ofta en väg, kanske den enda vägen, till
            det skrivna ordet.
          </note>
          <note>
            I gårdagens Dagen Nyheter var det ett reportage om ett projekt
            på anstalter i Stockholmsområdet med rubriken Interner läser för
            framtiden. I det här projektet, där man samarbetar med Centrum
            för lättläst, används just böcker på lättläst svenska för att
            stimulera och starta upp läsningen bland interner på anstalterna.
          </note>
          <note>
            Jag har också själv sett nyttan av texter på lättläst svenska
            i andra sammanhang, som när jag jobbade som lärare för ungdomar
            med intellektuell funktionsnedsättning.
          </note>
          <note>
            Det handlar egentligen om demokrati, om tillgänglighet, om allas
            rätt att själv kunna ta till sig litteratur och nyheter på ett
            språk som man förstår.
          </note>
          <note>
            Med det, herr talman, vill jag yrka bifall till utskottets förslag
            och avslag på motionerna.
          </note>
          <note type="speaker">
            Anf. 191 LARS-AXEL NORDELL (KD):
          </note>
          <note>
            Herr talman! Jag vill börja med att ange tre värdeomdömen för
            betänkandet Läsa för livet : viktigt, avgörande och betydelsefullt.
            När vi talar om läsningens betydelse kan vi med gott samvete verkligen
            strössla med adjektiv. Läsningens betydelse är viktig ur flera
            olika aspekter och skär rakt igenom olika politikområden, som
            vi har hört i dag i debatten.
          </note>
          <note>
            PISA-undersökningen, som samtliga som har varit uppe i talarstolen
            har pratat om, har på ett tydligt sätt satt sitt strålkastarljus
            på frågor om läsandet och läsförståelsen. De senaste internationella
            kunskapsmätningarna visar att den nedåtgående trenden vad gäller
            svenska elevers läsförståelse fortsätter.
          </note>
          <note>
            Även om läsfrämjandet inom ramen för skolverksamheten inte berörs
            i detta betänkande är det ändå värt att nämna att vi kristdemokrater
            i en skolpolitisk rapport föreslår en tydligare prioritering av
            svenskämnet och framför allt läsningen inom detta område.
          </note>
          <note>
            Om vi ser ut över världen ser vi att analfabetism verkligen är
            något som verkligen cementerar fattigdomen. Men under de senaste
            decennierna har enorma framgångar gjorts på det området. För 50
            år sedan var mer än 40 procent av världens befolkning analfabeter.
            Siffran ligger i dag på ca 15 procent. Det är egentligen en ofattbar
            minskning. Men alltjämt finns det u-länder där hälften av befolkningen
            saknar läsförmåga.
          </note>
          <note>
            En läsande befolkning är en grundförutsättning för att dessa
            länder ska kunna resa sig ur fattigdom. Utbildningssatsningar
            med läskunnighet i fokus är och bör därför också vara ett bärande
            element inom biståndspolitiken.
          </note>
          <note>
            I Sverige är naturligtvis situationen en annan än i de här länderna.
            Men även här är en fortsatt läsande befolkning en grundförutsättning
            för att vi ska stå starka i en värld av tilltagande konkurrens.
          </note>
          <note>
            Av Barnboksinstitutets trendrapport framgår det att den tid som
            småbarnsföräldrar lägger på högläsning för sina barn minskar.
            Detta riskerar barns språkutveckling och inlärningsförmåga. Andelen
            som läser varje dag för och med sina barn har halverats på bara
            tio år. Enligt en undersökning som Läsrörelsen och Junibacken
            har gjort läser bara 35 procent av föräldrarna för sina barn varje
            dag. För tio år sedan var siffran 70 procent.
          </note>
          <note>
            Läskunnigheten hos barn och ungdomar försämras även den. Ett
            sätt att förebygga det är just att i tidig ålder högläsa med sina
            barn. För ett barn som växer upp i ett hem utan böcker och utan
            en lästradition är det särskilt viktigt att skolan stimulerar
            och uppmuntrar läsning, inte minst om man i hemmet inte talar
            svenska.
          </note>
          <note>
            Det är mycket oroande att framför allt en stor andel unga pojkar
            i vårt land inte lär sig läsa ordentligt. Ett bristfälligt ordförråd
            och svårigheter att uttrycka sig är ett jämställdhetsproblem och
            riskerar att leda till utanförskap. De pojkar som halkar efter
            tidigt får inte den start i livet de är värda.
          </note>
          <note>
            Oavsett bakgrund och förutsättningar ska alla i Sverige ha god
            läsfärdighet – det är vi överens om. Läsning är grunden för att
            kunna tillgodogöra sig kunskap. Trenden med vikande läsfärdighet,
            särskilt bland unga pojkar, måste därför brytas.
          </note>
          <note>
            I propositionen Läsa för livet lämnar regeringen förslag som
            syftar till att främja ökat läsande och stärka litteraturens ställning.
          </note>
          <note>
            Det är glädjande att regeringen med syfte att öka läsfärdigheten
            och läslusten hos barn och ungdomar bland annat gett Statens kulturråd
            i uppdrag att genomföra en läsfrämjandesatsning, som det har talats
            om tidigare i debatten. Uppdraget innebär att idrottsföreningar
            ska samverka med bibliotek för att göra litteratur mer tillgänglig
            för idrottande pojkar och flickor. Statens kulturråd ska i dialog
            med biblioteken ta initiativ till och finansiera olika aktiviteter.
            Uppdraget ska ske i samråd med Riksidrottsförbundet.
          </note>
          <note>
            Herr talman! I en tid av snabb och lättillgänglig underhållning
            i form av smarttelefoner, läsplattor och datorer är kanske inte
            alltid pappersboken något som dagens unga finner mest lockande.
            Därför måste en offensiv utbildningspolitik på området säkras.
            En viktig part i det arbetet är utan tvekan biblioteken.
          </note>
          <note>
            Bibliotekens roll som kulturförmedlare kan inte nog betonas.
            Jag tror inte heller att det finns någon annan kulturinstitution
            i vårt land som är så omtyckt av folk i allmänhet som just biblioteken.
            Alltsedan läsekonsten blev allmän egendom i vårt land har biblioteken
            varit en källa till vidgat vetande och kulturella värden.
          </note>
          <note>
            Jag vill också passa på att betona hur viktigt det är att biblioteken
            erbjuder sin service till äldre personer, personer med funktionsnedsättningar
            och andra som av olika anledning inte har möjlighet att ta sig
            till biblioteket, till exempel genom det system som kallas Boken
            kommer, som fungerar på olika håll i Sverige.
          </note>
          <note>
            För egen del, både som kristdemokrat och som folkbildningsmänniska,
            gläds jag särskilt åt den betydelse som regeringen tillmäter folkbildningen
            i det läsfrämjande arbetet.
          </note>
          <note>
            Runt om i landet bedrivs många lokala projekt som syftar till
            att öka läsningen bland barn och unga. I min egen hemkommun Örebro
            har stadsbiblioteket projektet Kom in i matchen tillsammans med
            SISU Idrottsutbildarna. Projektet syftar till att få fler barn
            i grundskolan att finna glädje i läsningen.
          </note>
          <note>
            Det finns många olika projekt av den här typen, men en samordnande
            funktion har saknats. Regeringen föreslår därför att en nationell
            samordnare för läsfrämjande insatser utanför skolan ska inrättas.
            Det är rätt.
          </note>
          <note>
            Frågan vi bör ställa oss är: Vad fungerar, och vad ger resultat?
            Om vi menar allvar med att implementera en genomgripande läsfrämjande
            politik, även utanför skolan, måste vi ha svar på dessa frågor.
            Det handlar sällan om ren statlig politik – däremot om ett statligt
            stöd och en utvärderingsfunktion som kan fungera som ett stöd
            till lokala insatser.
          </note>
          <note>
            Med dessa ord, herr talman, yrkar jag bifall till utskottets
            förslag och avslag på motionerna.
          </note>
          <note type="speaker">
            Anf. 192 Kultur- och idrottsminister LENA ADELSOHN LILJEROTH
            (M):
          </note>
          <note>
            Herr talman! I kväll debatterar vi propositionen Läsa för livet
            . Klockrent, sade Per Svedberg. Det gläder mig. Vi kan kanske
            påminna oss om att litteratur och läsning under flera decennier
            faktiskt var en OS-gren.
          </note>
          <note>
            När vi 2011 tillsatte Litteraturutredningen var det för att få
            ett gediget kunskapsunderlag om litteraturens och läsandets ställning.
            Det fick vi också. Tidigare undersökningar pekade redan då, sedan
            en längre tid tillbaka, på en negativ utveckling när det gällde
            läsförståelse framför allt bland barn och unga. Så sent som häromveckan
            – över debatten vilar PISA-undersökningen – bekräftades tyvärr
            att Sveriges resultat i läsförmåga ytterligare hade sjunkit.
          </note>
          <note>
            Detta är djupt oroande; det är vi alla överens om. Medan läsförmågan
            är god i befolkningen i övrigt och läsandet till och med verkar
            öka bland vuxna, åtminstone enligt EU-kommissionens rapport, måste
            vi bryta trenden av försämrad läsförmåga bland de unga. För mig
            är detta den mest prioriterade frågan.
          </note>
          <note>
            Regeringen har genomfört flera läsfrämjande insatser inom kulturområdet.
            Några har nämnts här, jag ska nämna några andra.
          </note>
          <note>
            Mellan åren 2006 och 2010 fördubblades Statens kulturråds bidrag
            till läsfrämjande insatser, utanför skolan. I dag uppgår stödet
            årligen till ca 10 miljoner. Och i nästa års budget föreslår vi
            en förstärkning till detta anslag med ytterligare 15 miljoner,
            totalt 25 miljoner kronor.
          </note>
          <note>
            I maj tidigare i år fick Statens kulturråd extra medel, som nämndes
            här, för att genomföra ett projekt där idrottsföreningar ska samverka
            med bibliotek.
          </note>
          <note>
            I den nya bibliotekslagen, som börjar gälla från årsskiftet,
            stärks folkbibliotekens uppgift att ägna särskild uppmärksamhet
            åt barn och unga för att främja deras språkutveckling och stimulera
            till läsande.
          </note>
          <note>
            I propositionen Bildning och tillgänglighet – radio och tv i
            allmänhetens tjänst höjs Utbildningsradions anslag med 50 miljoner
            kronor. Det sker bland annat för att UR ska kunna fortsätta att
            göra viktiga insatser för att öka läsförmågan och intresset för
            läsning hos svenska barn och ungdomar.
          </note>
          <note>
            Sedan 2011 är det obligatoriskt enligt lag, som flera har påpekat,
            att erbjuda elever tillgång till ett skolbibliotek.
          </note>
          <note>
            Men det är tydligt att vi måste göra mer, som att höja medvetenheten
            på alla nivåer – på barnavårdscentralerna och hos föräldrarna,
            i förskolorna, i skolorna och hos det civila samhället. Det behövs
            ett brett engagemang för att böcker och läsande och glädjen i
            ord och berättande ska bli en naturlig del i barns och ungas vardag.
          </note>
          <note>
            Skolan har givetvis en viktig roll här, men det har även kulturpolitiken,
            herr talman. Genom flera nya förslag i Läsa för livet vill regeringen
            stödja ökat läsande och stärka litteraturens och de litterära
            upphovsmännens ställning, framför allt när det gäller läsfrämjande
            arbete utanför skolan.
          </note>
          <note>
            Förmågan och lusten till läsning är en förutsättning för att
            vi ska kunna ta del av vår kultur och vara aktiva medborgare.
          </note>
          <note>
            Vi vet att det är bland unga som läsförmågan sjunker, och framför
            allt är det unga pojkar som läser mindre.
          </note>
          <note>
            Orsakerna till och teorierna om detta är flera, men jag tror
            personligen att det betyder mycket med vuxna förebilder och att
            inte skambelägga viss läsning. Fackböcker och till och med serier
            kan vara väl så goda ingångar i läsrymden som etablerade klassiker.
          </note>
          <note>
            För att samla hela politiken och alla delar av samhället bakom
            tydliga målsättningar att öka läsförmågan föreslår regeringen
            nya nationella mål.
          </note>
          <note>
            Alla i Sverige ska, oavsett bakgrund och med utgångspunkt i vars
            och ens särskilda förutsättningar, ges möjlighet att utveckla
            en god läsförmåga och ha tillgång till litteratur av hög kvalitet.
          </note>
          <note>
            För att nå det övergripande målet ska statens samlade insatser
            syfta till
          </note>
          <note>
            Därtill ska de insatser som genomförs utanför skolans område
            följas upp för att sedan kunna utvärderas.
          </note>
          <note>
            Nästan allt läsfrämjande arbete bedrivs lokalt, herr talman,
            vilket innebär att erfarenhetsutbytet inte är så omfattande som
            det borde vara, att större nationella eller flerregionala satsningar
            uteblir liksom att läsfrämjande projekt sällan utvärderas, trots
            att de finns. Därför ger regeringen det till Statens kulturråd
            i uppdrag. Kulturrådet ska också ta fram ett handlingsprogram
            för det läsfrämjande arbetet utanför skolan.
          </note>
          <note>
            Kultursamverkansmodellen, som vi talat om här, har haft stor
            betydelse för att utveckla kulturpolitiken och de kulturella verksamheterna.
            Regeringen anser därför att litteratur- och läsfrämjande från
            2015 bör ingå bland de verksamheter som kan få statligt stöd inom
            ramen för kultursamverkansmodellen.
          </note>
          <note>
            Jag talade förut om att ingen kommer undan och att ökat läsande
            och läsförståelse är en angelägenhet för hela samhället. Folkbildningen
            till exempel engagerar många och har en lång tradition av att
            arbeta med läsande och självbildning, inte minst när det gäller
            vuxna som i dag inte läser.
          </note>
          <note>
            Men det finns verksamheter, och detta lyftes förtjänstfullt fram
            av just Litteraturutredningen, som inte får statligt stöd. Arbetsplatsbibliotek
            och vägkrogsbibliotek är några av de exempel som utredningen tog
            fram. De faller utanför ramarna för bidragen till studieförbund
            som ofta bygger på att verksamheterna anordnas i form av studiecirklar.
          </note>
          <note>
            Av det statliga stödet till folkbildningen bör därför 30 miljoner
            kronor destineras till planerad läsfrämjande verksamhet inom folkbildningen.
            På så vis blir det möjligt för folkbildningen att stödja fler
            former av läsfrämjande verksamhet.
          </note>
          <note>
            En annan framtidsfråga, herr talman, för hela det litterära fältet
            är den digitala utvecklingen. För bibliotekens del är det avgörande
            att i ökad utsträckning kunna tillhandahålla e-böcker och samtidigt
            kunna hantera kostnaderna för detta. Regeringen har därför givit
            Kungliga biblioteket i uppdrag att inleda en verksamhet för att
            förmedla och göra e-böcker tillgängliga.
          </note>
          <note>
            I uppdraget ingår att se till att upphovsrättslig fri e-litteratur
            via Libris ska finnas tillgänglig för förmedling via det allmänna
            biblioteket. För detta har KB nyligen fått 2 miljoner kronor.
          </note>
          <note>
            Regeringen ser positivt på möjligheten att huvudmännens samarbetsorganisation,
            Sveriges Kommuner och Landsting, går in som avtalspart gentemot
            rättighetshavarna i förhandlingarna om avtalsvillkor för e-böckerna.
          </note>
          <note>
            Regeringen anser att biblioteksersättningen fortsatt ska medverka
            till att förbättra författarnas ekonomiska villkor och att de
            litterära upphovsmännen ska ersättas för att deras verk lånas
            ut vid folk- och skolbibliotek.
          </note>
          <note>
            Grundbeloppet ska fortsatt vara utgångspunkt för ersättningen.
          </note>
          <note>
            Några förändringar föreslås emellertid i propositionen när det
            gäller biblioteksersättningen.
          </note>
          <note>
            Den förordning som styr biblioteksersättningen bör ses över.
            Bland annat bör det framgå att användandet av fysiska exemplar
            av verk ska ligga till grund för biblioteksersättning. Regeringen
            och de litterära upphovsmannaorganisationerna bör sluta en ny
            överenskommelse om hur man ska fastställa grundbeloppets storlek.
          </note>
          <note>
            Överläggningarna bör också ske med längre tidsintervall än vad
            som gäller i dag.
          </note>
          <note>
            Regeringen bedömer att tre år är ett lämpligt intervall. Det
            skulle ge större stabilitet och bättre förutsättningar för planering.
          </note>
          <note>
            I Läsa för livet betonar vi att de språkvårdande insatserna bör
            stärkas, framför allt när det gäller nationella minoriteter och
            personer med annat modersmål än svenska liksom för det svenska
            teckenspråket.
          </note>
          <note>
            I budgetpropositionen för 2014, som vi debatterade tidigare,
            beräknas att Institutet för språk och folkminnen tillförs ytterligare
            3 miljoner kronor.
          </note>
          <note>
            I Läsa för livet lyfts också litteraturens roll inom Sveriges
            internationella bistånd fram. Biståndet ska kunna stärka förändringsaktörer
            i det civila samhället som arbetar för demokrati och yttrandefrihet.
          </note>
          <note>
            I regeringens strategi för särskilda insatser för demokratisering
            och yttrandefrihet lyfts också fristadsförfattare fram.
          </note>
          <note>
            Mina meddebattörer har tidigare talat om att de satsningar som
            sker inom utbildningspolitiken kompletterar det som vi här arbetar
            för inom Läsa för livet . Ja, Tina Ehn, jag har diskuterat läsande
            och litteratur med utbildningsministern, eftersom du frågade om
            det.
          </note>
          <note>
            Avslutningsvis handlar Läsa för livet just om att ge alla tillgång
            till läsandet i sina liv.
          </note>
          <note>
            Regeringen har nu uppsatt tydliga mål. Till detta kommer nya
            strategiska uppdrag och insatser för att samla och stärka den
            statliga kulturpolitikens roll i läsfrämjandet utanför skolan.
          </note>
          <note>
            Jag ser fram emot att fortsätta debatten, inte bara här i kammaren
            utan även den debatt som jag är övertygad om kommer att pågå hela
            nästa år – en debatt som förs för att lyfta medvetenheten om hur
            vi ska öka läsförmågan bland våra unga.
          </note>
          <note>
            Detta är en verklig framtidsfråga. Med Läsa för livet tar vi
            nu flera initiativ för att möta den utmaningen!
          </note>
          <note>
            Herr talman! Jag vill gärna avsluta med ett tänkvärt citat. När
            vi debatterade bibliotekslagen lånade jag några 2000-åriga ord
            från Cicero. Det finns många att välja mellan, men i dag går ordet
            till den danske litteraturkritikern Georg Brandes som föddes 1842
            och dog 1927. Han sade så här:
          </note>
          <note>
            Böcker är våra bästa vänner – även när de vänder oss ryggen!
          </note>
          <note type="speaker">
            Anf. 193 PER SVEDBERG (S) replik:
          </note>
          <note>
            Herr talman! Jag tror att kulturministern och jag är precis lika
            oroade för utvecklingen när det gäller läsförståelse. Sedan har
            vi förmodligen olika vägar att gå för att åtgärda detta och skapa
            en bättre situation.
          </note>
          <note>
            När jag lyssnade på ministerns anförande reagerade jag på en
            liten detalj som jag har ställt en fråga om tidigare. Man tar
            pengar från folkbildningen för att ge folkbildningen så att den
            kan utvecklas.
          </note>
          <note>
            Då tänker jag: Om du å ena sidan tar pengar från folkbildningen
            för att sedan stoppa tillbaka dem funderar jag över tilltron till
            folkbildningens verksamhet, som du bedyrade var bra. Vart tar
            tilltron vägen om man ska göra den transfereringen? Det innebär
            ju att man tar bort 30 miljoner och destinerar dem på ett särskilt
            sätt. Både du och jag vet ju att folkbildningen ägnar sig åt betydligt
            mycket mer läsande än vad man får ut av dessa pengar.
          </note>
          <note>
            Jag vet inte riktigt om jag hängde med på den loopen. Kan du
            förklara för mig?
          </note>
          <note type="speaker">
            Anf. 194 Kultur- och idrottsminister LENA ADELSOHN LILJEROTH
            (M) replik:
          </note>
          <note>
            Herr talman! Jag hoppas att jag inte använde uttrycket tar. I
            så fall tar jag tillbaka det, för jag menade inte så. Vad jag
            hoppas är att jag använde uttrycket öronmärker.
          </note>
          <note>
            Vi har höjt anslagen till folkbildningen; det framgår tydligt
            i budgetpropositionen. Anslaget ligger på ca 3 ½ miljard kronor.
          </note>
          <note>
            Vad vi gör är att vi följer det förslag som Litteraturutredningen
            lämnade till oss, att öronmärka 30 miljoner kronor innan de stannar
            inom folkbildningen. Det är inte så att vi tar pengar och ger
            till dem någon annan aktör.
          </note>
          <note>
            Vi öronmärker dessa pengar för att folkbildningen ska kunna arbeta
            friare och stödja verksamheter som annars inte ryms inom de regler
            som gäller. Jag tog upp arbetsplatsbibliotek och vägkrogar som
            ett sådant exempel.
          </note>
          <note type="speaker">
            Anf. 195 PER SVEDBERG (S) replik:
          </note>
          <note>
            Herr talman! Det kan ha varit jag som hörde fel. Men du sade
            nu att ni specialdestinerar medel för att man ska kunna arbeta
            friare. Då tänker jag: Den ekvationen gick inte riktigt ihop.
          </note>
          <note>
            En annan fråga som Tina Ehn har varit inne på handlar om bibliotekspersonal.
            Av våra reservationer framgår det ju att vi är väldigt angelägna
            om att den kompetens som bibliotekarier har skulle tillföra så
            mycket mer. Tina beskriver det hela i exakta tal. Jag är lite
            mer svepande än så. Men jag vet att deras kompetens är oerhört
            viktig.
          </note>
          <note>
            Överväger ministern att i framtiden vara lite mer spetsig i den
            frågan så att det blir en högre kompetens på skolbiblioteken?
          </note>
          <note type="speaker">
            Anf. 196 Kultur- och idrottsminister LENA ADELSOHN LILJEROTH
            (M) replik:
          </note>
          <note>
            Herr talman! Jag har haft flera interpellationsdebatter här i
            kammaren där det har handlat om bibliotek, skolbibliotek och läsande.
            Jag, liksom mina kolleger, har lyft fram hur viktigt det är att
            rätten till skolbibliotek är inskriven i lag. Det är en bra ambition
            att också se till att den här lagen verkligen följs, även om jag
            har respekt för att det är skillnad mellan en mindre skola på
            en liten ort och en skola i en storstad. Där finns olika möjligheter
            och olika resurser, men ambitionen är viktig.
          </note>
          <note>
            Jag tror – och det har jag också sagt i olika debatter – att
            det vore väldigt bra om det fanns utbildade bibliotekarier på
            skolbiblioteken. Det skulle vara till stöd både för lärarna och
            för eleverna.
          </note>
          <note>
            Den satsning som sker på Utbildningsdepartementets område – de
            300 miljoner kronorna som går till att utbilda lärare i effektivare
            metoder i läsning och skrivande – ska också kunna omfatta personal
            som arbetar i skolbiblioteken.
          </note>
          <note>
            Men vi har nog samma vision. Allt går inte att göra på en gång.
            Detta är en stor satsning. Det handlar om att det måste finnas
            personal. Det kostar pengar, och det är egentligen en kommunal
            angelägenhet. Men jag tycker att det är bra att vi pekar ut riktningen
            och att vi gemensamt – för detta är egentligen en partiöverskridande
            och blocköverskridande opolitisk fråga – för att vi ska nå målet,
            nämligen bildning, tillgänglighet och att läsa ska vara för livet.
          </note>
          <note>
            Innan Per går och sätter sig skulle jag vilja överlämna en bok
            till honom och önska god jul. Jag har valt en bok som jag vet
            är väldigt bra.
          </note>
          <note type="speaker">
            Anf. 197 TINA EHN (MP) replik:
          </note>
          <note>
            Herr talman! Jag tänker inte fråga om skolbibliotek, och jag
            tänker inte nämna PISA.
          </note>
          <note>
            Däremot tänkte jag ta upp jättekrångliga frågor som inte är så
            lätt att debattera. De handlar om biblioteksersättning, förhandlingsrätt
            och riksdagens roll.
          </note>
          <note>
            Det är sådana frågor där de små detaljerna kan avgöra vad som
            kommer att hända. Därför finns det reservationer i betänkandet.
          </note>
          <note>
            Jag skulle vilja ställa en fråga runt riksdagens roll. Om jag
            tolkat texterna rätt handlar det om att den tidigare riksdagsbindningen
            bör upphävas när det gäller att ta ställning till biblioteksersättningen.
            Då är min fråga till kulturministern om hon verkligen ser det
            som en bra politik, för om det blir så minskar ju riksdagens inflytande,
            som jag har tolkat det hela. Det är också därför det finns en
            reservation på det här området.
          </note>
          <note>
            Vi har också en reservation som handlar om förhandlingsrätten
            om biblioteksersättning. Vi har läst att i direktiven till utredningen
            Läsandets kultur anförde regeringen att utredaren skulle överväga
            om den förhandlingsordning mellan staten och upphovsmännen som
            tillämpas för biblioteksersättningen är tidsenlig eller om den
            kan ersättas med ett annat förfarande som ger de berörda grupperna
            insyn i för dem viktiga processer. Detta är också en fråga som
            skapar farhågor: Vad menas egentligen? Kommer man att utesluta
            möjligheten till förhandlingsrätt såsom den har sett ut?
          </note>
          <note>
            Detta är inte minst en viktig demokratisk fråga, och den är viktig
            för författare och så vidare som undrar hur det kommer att bli.
          </note>
          <note type="speaker">
            Anf. 198 Kultur- och idrottsminister LENA ADELSOHN LILJEROTH
            (M) replik:
          </note>
          <note>
            Herr talman! Som Tina Ehn inledningsvis sade är det en lite komplicerad
            fråga. Det är svårt att debattera den. Då ska jag bli mer formell
            än vad jag brukar vara i ett replikskifte. För att det ska bli
            korrekt ska jag mer eller mindre läsa innantill. Jag har också
            ställt mig frågor om hur det fungerar.
          </note>
          <note>
            Vad som gäller är att förhandlingsrätten blir kvar. Det framgår
            också i propositionen Läsa för livet . Vi bedömer från regeringens
            sida att en ny överenskommelse om förutsättningarna för förhandlingarna
            om biblioteksersättningen ska träffas eftersom förändringar sker
            på ett antal punkter. Vi har också lyssnat på remissynpunkterna,
            inte minst från Författarförbundet, och har därför uppfattningen
            att utgångspunkten för förhandlingarna, liksom i dag, bör vara
            biblioteksersättningens grundbelopp, vilket jag också nämnde inledningsvis.
          </note>
          <note>
            Det föreslås också att förhandlingar ska ske vart tredje år för
            att skapa större stabilitet, bättre förutsättningar för regeringen
            att planera för budgetarbetet och minskad arbetsbörda för parterna
            generellt. Vi har också skrivit att de här frågorna ska tas upp
            i dialog med upphovsmännens parter.
          </note>
          <note>
            Men det är inte så att vi rundar riksdagen. Det stämmer inte.
            Biblioteksersättningen blir kvar. Den har en stor kulturpolitisk
            betydelse, vilket vi också påpekar. Men man ska inte i detalj
            reglera ersättningens utformning utan begränsa den till de övergripande
            principerna. Det ligger helt i linje med hur regeringen i dag
            binder frågorna till riksdagen. Liknande ändring har gjorts tidigare
            när det gäller litteraturstödet.
          </note>
          <note>
            Jag är ledsen att jag var så formell. Men det här är komplicerade
            frågor, och det är viktigt att det blir rätt.
          </note>
          <note type="speaker">
            Anf. 199 TINA EHN (MP) replik:
          </note>
          <note>
            Herr talman! Jag tackar för svaret. Egentligen får man fundera
            på exakt vad som sades i svaret eller läsa texten. Men det finns
            en oro, och det är inte för inte som de här reservationerna finns
            i betänkandet, för det finns ett tolkningsutrymme som gör att
            vi upplever det som oklart vad det hela innebär. För att inte
            svara fel byter jag ämne nu.
          </note>
          <note>
            Då handlar det om e-böcker och folkbibliotek som är en intressant
            fråga. I reservationen från Miljöpartiet efterfrågas ett mer aktivt
            arbete med e-böckerna från regeringens sida.
          </note>
          <note>
            Vi har haft en väldigt intressant fördjupningsstudie i kulturutskottet
            om e-boken. När den presenterades hade saker redan hänt, så det
            är en fråga som inte står stilla. Men det som oroar mig i utredningen
            är att flera aktörer påpekar att det inte är självklart att folkbiblioteken
            kommer att kunna låna ut e-böcker om parterna inte lyckas komma
            överens. Regeringen har ju lagt över förhandlingen på SKL.
          </note>
          <note>
            Det finns andra initiativ man skulle kunna ta, för här sker saker
            fort. Samtidigt vill folkbiblioteken säkert inte stå utanför utvecklingen,
            utan de vill verkligen vara med och hitta lösningar. Ett förslag
            är till exempel att göra som man har gjort i Norge, som jag tog
            upp tidigare i mitt anförande. Det kan vara en positiv bild för
            folkbiblioteken och visa att regeringen är intresserad av frågan.
          </note>
          <note>
            Hur ser kulturministern på e-boksfrågan och folkbibliotekens
            roll? Och vad skulle man kunna göra mer än att bara lämpa över
            förhandlingarna till SKL?
          </note>
          <note type="speaker">
            Anf. 200 Kultur- och idrottsminister LENA ADELSOHN LILJEROTH
            (M) replik:
          </note>
          <note>
            Herr talman! När vi debatterade bibliotekslagen för en dryg månad
            sedan fattade vi sedan beslut om att fysiska böcker ska vara tillgängliga
            gratis på biblioteken liksom e-böcker. Vi har i flera vändor återkommit
            till Litteraturutredningen. De fick i uppgift att se hur man ska
            lösa det här, för det är en kostnadsfråga, ibland en besvärlig
            kostnadsfråga, för biblioteken. De föreslog SKL som förhandlingspart.
            Efter att de gjorde det och innan vi kom så långt att vi hade
            en proposition på riksdagens bord har det naturligtvis varit kontakter
            inom SKL, med kommunerna, med Författarförbundet och framför allt
            med förlagen.
          </note>
          <note>
            Den information som jag har fått är att arbetet har startat inom
            SKL, att man inom kulturberedningen har satt i gång arbetet och
            att man nu i första hand ägnar sig åt en internanalys för att
            kartlägga problemen och se vilka behov som finns i kommunerna.
          </note>
          <note>
            Jag känner mig trygg med att den här viljan finns inom SKL och
            att man tillsammans med förlagen och andra aktörer kommer fram
            till en handlingslinje som fungerar i kommunerna ute i landet,
            för den här formen av läsande kommer naturligtvis att vinna ännu
            fler. Men det blir en svår budgetfråga för många kommuner när
            kostnaden ibland kan uppgå till 20 kronor per lån och man tvingas
            begränsa lånen när halva månaden har gått.
          </note>
          <note>
            Jag tror att SKL har god förmåga att lösa det här, och vi har
            naturligtvis fortlöpande en dialog med dem om detta.
          </note>
          <note>
            Efter denna långa dag vill jag även ge Tina Ehn en läsklapp.
            Jag hoppas att du inte har läst den redan.
          </note>
          <note type="speaker">
            Anf. 201 LARS OHLY (V):
          </note>
          <note>
            Herr talman! Tack så mycket för boken, kulturministern!
          </note>
          <note>
            Mitt långa anförande kommer att bli väldigt kort.
          </note>
          <note>
            Det finns en reservation från Vänsterpartiet och Miljöpartiet
            som har nr 35. Den handlar om moms på e-böcker. Egentligen är
            det en fråga där jag tror att vi är överens.
          </note>
          <note>
            I maj 2011 fattade den här riksdagen ett beslut utifrån skatteutskottets
            betänkande om att momsen på e-böcker skulle sänkas till samma
            nivå som den för fysiska böcker. Den minnesgoda vet säkert att
            bokmomsen sänktes till 6 procent den 1 januari 2002 som en del
            av det samarbete som Vänstern, Miljöpartiet och Socialdemokraterna
            då hade i budgetfrågor.
          </note>
          <note>
            Nu har det visat sig att EU inte har tillåtit differentierade
            momssatser för e-böcker. Men den frågan kommer att komma upp,
            om jag är rätt underrättad, den 19–20 december.
          </note>
          <note>
            Jag vill yrka bifall till reservationen framför allt av det skälet
            att den här frågan inte får glömmas bort. Det är viktigt att den
            svenska regeringen är tydlig och arbetar enligt riksdagsbeslutet,
            så att vi får en lösning på EU-nivå som innebär att bokmomsen
            också för e-böcker kan sänkas och därmed också stimulera till
            ökat läsande även i den mest moderna form som vi kan ta del av
            böcker.
          </note>
          <note>
            Överläggningen var härmed avslutad.
          </note>
          <note>
            13 § Gemensamt konsumentskydd i EU
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            14 § Frihandelsavtal mellan EU och Republiken Korea (Sydkorea)
          </note>
          <note type="speaker">
            Anf. 202 HANS ROTHENBERG (M):
          </note>
          <note>
            Herr talman! Detta är ett frihandelsavtal som på många sätt är
            historiskt eftersom det är ett avtal mellan några av världens
            största handelsländer.
          </note>
          <note>
            Det fanns en tid när man trodde att den egna styrkan frodades
            genom att begränsa omvärldens styrkor. Allteftersom har kombinationen
            demokrati och frihandel visat sig vara den överlägset bästa vägen
            till välstånd. Att handla är stort, att handla fritt är större.
          </note>
          <note>
            Den mest rättvisa handel är den som inte hindras av tullar, godtyckliga
            regler eller begränsande export- och importkvoter.
          </note>
          <note>
            Avtalet med Sydkorea är det mest omfattande frihandelsavtal som
            Europeiska unionen hittills har förhandlat fram, och det innehåller
            ett brett spektrum av handelspolitiska frågor.
          </note>
          <note>
            Tullarna för industri- och jordbruksprodukter avvecklas nästan
            fullständigt, faktiskt till 98,6 procent. Andra områden som liberaliseras
            är tjänstehandeln, etableringsrätten och den elektroniska handeln.
          </note>
          <note>
            Avtalet innehåller även omfattande åtaganden på konkurrensområdet.
            Det har också som mål att liberalisera parternas marknader för
            offentlig upphandling och ge effektivt skydd för immateriella
            rättigheter.
          </note>
          <note>
            Den övergripande målsättningen med avtalet är att bidra till
            en harmonisk utveckling och utvidgning av handeln och att främja
            ökade investeringar mellan parterna och stärka dessa ekonomiers
            konkurrenskraft.
          </note>
          <note>
            En långtgående liberalisering av handeln med tjänster kommer
            att genomföras där avtalet förväntas skapa rikligt med nya möjligheter
            till handel och investeringar och därmed också stärka svenska
            och europeiska företags position på den sydkoreanska marknaden.
          </note>
          <note>
            Avtalet kommer utöver ekonomisk tillväxt att leda till välfärdsvinster
            för konsumenter i form av lägre priser och ett ökat utbud av varor
            och tjänster.
          </note>
          <note>
            Herr talman! I sammanhanget är det uppenbart hur avgrundsdjup
            skillnaden mellan Nord- och Sydkorea är vad gäller frihet, demokrati,
            tolerans och vilja att utveckla kontakter utanför de egna gränserna.
          </note>
          <note>
            Man kan hoppas att det i framtiden även kan bli ett frihandelsavtal
            med Nordkorea den dagen landet öppnat sina gränser och gett sitt
            folk möjlighet att smaka på frihet, marknadsekonomi och demokrati.
          </note>
          <note>
            Det är därför viktigt att i Sveriges riksdag markera detta frihandelsavtal.
            Även om det inte blir en fullödig debatt om detta avtal är det
            viktigt att markera att Sverige som en del av Europeiska unionen
            ingår ett avgörande frihandelsavtal med den fjärde största handelsekonomin
            i världen.
          </note>
          <note>
            Vad ger avtalet för signaler till omvärlden? Frihandelsavtalet
            utgör inte minst en viktig politisk signal om den stora vikt Sverige
            och EU fäster vid öppna marknader och frihandel.
          </note>
          <note>
            Det är också en signal till andra länder och delar av världen
            att Sverige och EU menar allvar med att öppna upp handeln och
            göra sig av med destruktiva hinder.
          </note>
          <note>
            Den som inte är med på det tåget kan inte vara säker på när det
            är dags för nästa avgång. Kanske är tåget då försenat eller rent
            av inställt.
          </note>
          <note>
            Inte minst kan man hoppas på att avtalet mellan EU och Sydkorea
            blir agendasättande för de samtal som nu förs mellan EU och USA.
          </note>
          <note>
            Herr talman! Finns det då inga negativa sidor med frihandelsavtalet?
            Kanske inte med själva avtalet, utan det negativa är snarare att
            denna sorts uppgörelser sker mellan de länder och regioner som
            redan från början har bäst förutsättningar. Tredje världen och
            de mindre utvecklade länderna halkar efter i kölvattnet av att
            ett övergripande globalt handelsliberaliserande avtal kan slutas.
          </note>
          <note>
            De plurilaterala avtalen sluts mellan de redan utvecklade ekonomierna,
            och hjälper inte de länder som kanske skulle må allra bäst av
            att få bort handelshinder i form av tullar, handelskvoter och
            komplicerade regelverk.
          </note>
          <note>
            Förra veckans avtal i Världshandelsorganisationen, WTO, är välkommet,
            men det är bara ett steg på vägen.
          </note>
          <note>
            Herr talman! Sammantaget kan vi glädjas över att EU slutit ett
            historiskt avtal med Sydkorea, den fjärde största handelsekonomin
            utanför EU. Avtal av denna kaliber är det bästa exportstöd svenska
            och europeiska företag någonsin kan få.
          </note>
          <note>
            Jag noterar att det finns en samstämmighet om detta i Sveriges
            riksdag. Inget parti från oppositionen eller Alliansen har något
            att invända mot detta. Det är både historiskt och tacknämligt
            att Sverige är en av de ledande nationerna i att sprida frihandel,
            demokrati och frihet över världen.
          </note>
          <note>
            Överläggningen var härmed avslutad.
          </note>
          <note>
            15 § Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Kammaren biföll talmannens förslag att motionstiden för denna
            skrivelse skulle förlängas till och med fredagen den 17 januari
            2014 .
          </note>
          <note>
            16 § Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 11 december
          </note>
          <note>
            Pia Nilsson
          </note>
          <note>
            Jens Holm
          </note>
          <note>
            Marie Nordén
          </note>
          <note>
            Peter Jeppsson
          </note>
          <note>
            Peter Persson
          </note>
          <note>
            Désirée Liljevall
          </note>
          <note>
            Gunilla Svantorp
          </note>
          <note>
            Agneta Luttropp
          </note>
          <note>
            Thomas Strand
          </note>
          <note>
            Carina Adolfsson Elgestam
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 17 december.
          </note>
          <note>
            17 § Kammaren åtskildes kl. 21.07.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
