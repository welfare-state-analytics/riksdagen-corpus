<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--34</head>
          <docDate when="2013-11-26">2013-11-26</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:34
          </note>
          <note>
            Tisdagen den 26 november
          </note>
          <note>
            Kl. 13:00 - 21:09
          </note>
          <note>
            1 § Justering av protokoll
          </note>
          <note>
            Protokollen för den 18, 19 och 20 november justerades.
          </note>
          <note>
            2 § Meddelande om frågestund
          </note>
          <note>
            Andre vice talmannen meddelade att vid frågestunden torsdagen
            den 28 november kl. 14.00 skulle följande statsråd närvara:
          </note>
          <note>
            Statsrådet Catharina Elmsäter-Svärd (M), statsrådet Ewa Björling
            (M), statsrådet Anna-Karin Hatt (C), miljöminister Lena Ek (C)
            och statsrådet Maria Arnholm (FP).
          </note>
          <note>
            3 § Anmälan om subsidiaritetsprövning
          </note>
          <note>
            Andre vice talmannen anmälde att utdrag ur prot. 2013/14:10 för
            torsdagen den 21 november i ärende om subsidiaritetsprövning av
            EU-förslag hade kommit in från miljö- och jordbruksutskottet.
          </note>
          <note>
            4 § Anmälan om uppteckningar vid EU-nämndens sammanträden
          </note>
          <note>
            Andre vice talmannen anmälde att uppteckningar från EU-nämndens
            sammanträde fredagen den 8 november hade kommit in.
          </note>
          <note>
            5 § Anmälan om faktapromemorior
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            KOM(2013) 739
          </note>
          <note>
            KOM(2013) 663
          </note>
          <note>
            6 § Anmälan om granskningsrapport
          </note>
          <note>
            Andre vice talmannen anmälde att följande granskningsrapport
            hade kommit in från Riksrevisionen:
          </note>
          <note>
            7 § Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:138
          </note>
          <note>
            Interpellation 2013/14:138 Arbetsförhållanden för personal i
            äldreomsorgen
          </note>
          <note>
            Interpellationen kommer att besvaras tisdagen den 14 januari
            2014.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            Interpellation 2013/14:151
          </note>
          <note>
            Interpellation 2013/14:151 Kärnvapen
          </note>
          <note>
            Interpellationen kommer att besvaras måndagen den 9 december
            2013.
          </note>
          <u>
            <seg>
              Skälet till dröjsmålet är resor.
            </seg>
          </u>
          <note>
            Fredrik Jörgensen
          </note>
          <note>
            Interpellation 2013/14:154
          </note>
          <note>
            Interpellation 2013/14:154 Bostadsbristen
          </note>
          <note>
            Interpellationen kommer att besvaras den 18 december 2013.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            Interpellation 2013/14:162
          </note>
          <note>
            Interpellation 2013/14:162 Begravningsplatser
          </note>
          <note>
            Interpellationen kommer att besvaras den 18 december 2013.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            8 § Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            9 § Ärenden för förnyad bordläggning
          </note>
          <note>
            Följande dokument bordlades för andra gången:
          </note>
          <note>
            10 § Svar på interpellation 2013/14:83 om avrättningar i Iran
          </note>
          <note type="speaker">
            Anf. 1 Utrikesminister CARL BILDT (M):
          </note>
          <u>
            <seg>
              Herr talman! Jabar Amin har frågat mig om jag avser att agera
              för att markera mot den iranska regimen för avrättningarna av
              politiska fångar och andra, och i så fall på vilka sätt. Vidare
              undrar Jabar Amin om jag avser att agera inom EU för att dels
              fördöma avrättningarna och dels utöva påtryckningar mot den iranska
              regimen så att den stoppar dessa avrättningar och övergrepp.
            </seg>
          </u>
          <u>
            <seg>
              Situationen för de mänskliga rättigheterna i Iran är fortsatt
              mycket allvarlig. Frigivningen av ett antal politiska fångar tidigare
              i höstas var ett positivt steg. Därutöver har vi hittills sett
              få konkreta förbättringar på MR-området sedan president Rohanis
              tillträde. Vad gäller användningen av dödsstraffet stämmer de
              uppgifter som Jabar Amin hänvisar till. Antalet avrättningar har
              ökat sedan sommaren, och nyligen kom uppgifter om ytterligare
              avrättningar av en rad politiska fångar, däribland kurder och
              balucher. Mot denna bakgrund är det än viktigare att tydligt påtala
              kränkningar.
            </seg>
          </u>
          <u>
            <seg>
              Som jag tidigare anfört fördömer Sverige användningen av dödsstraff
              i alla dess former. Enligt svensk uppfattning är dödsstraffet
              ett omänskligt, grymt och oåterkalleligt straff som inte har någon
              plats i någon modern rättsordning.
            </seg>
          </u>
          <u>
            <seg>
              I dagarna har Utrikesdepartementets rättschef varit i Iran för
              att med höga iranska företrädare bland annat diskutera frågor
              om mänskliga rättigheter. I samband med dessa möten togs dödsstraffet
              särskilt upp, och Sveriges position markerades tydligt, med hänvisning
              till den senaste ökningen av antalet avrättningar. Den frågan
              ska även diskuteras inom kort när Irans vice utrikesminister besöker
              Sverige. Denna typ av utbyte ska ses som ett led i Sveriges löpande
              arbete med att påtala brott mot de mänskliga rättigheterna i Iran
              och få till stånd en förändring.
            </seg>
          </u>
          <u>
            <seg>
              EU har även i rådsslutsatser och i uttalanden återkommande uppmanat
              Iran att upphöra med kränkningarna av de mänskliga rättigheterna,
              inklusive repressionen av oppositionella och den omfattande tillämpningen
              av dödsstraff. År 2011 införde EU restriktiva åtgärder mot personer
              som medverkar i eller är ansvariga för allvarliga kränkningar
              av de mänskliga rättigheterna i Iran, inklusive ökad användning
              av dödsstraffet. Vidare stöder Sverige arbetet med att ta fram
              den årliga resolutionen i FN om situationen för de mänskliga rättigheterna
              i Iran. Resolutionen belyser den allvarliga situationen med dödsstraffet
              och avrättningarna som sker i strid med folkrätten.
            </seg>
          </u>
          <u>
            <seg>
              De öppningar för ett ökat meningsutbyte som nu finns med Iran
              är positiva och viktiga, men de får inte leda till att den bristande
              respekten för de mänskliga rättigheterna i Iran kommer i skymundan.
              Sverige kommer att fortsätta att tydligt påtala kränkningar av
              de mänskliga rättigheterna och verka för dödsstraffets avskaffande.
            </seg>
          </u>
          <note type="speaker">
            Anf. 2 JABAR AMIN (MP):
          </note>
          <u>
            <seg>
              Herr talman! Låt mig börja med att tacka utrikesminister Carl
              Bildt för svaret på interpellationen, även om det var något otydligt
              på vissa ställen.
            </seg>
          </u>
          <u>
            <seg>
              Det som jag har på mig, herr talman, är kurdiska kläder från
              den södra delen av Kurdistan. Något så oskyldigt som att ha sådana
              kurdiska kläder på sig, kombinerat med ett krav på demokrati och
              yttrandefrihet, har länge i olika delar av Kurdistan kunnat leda
              till långa fängelsestraff och ibland till och med avrättning.
              Diskrimineringen av kurder och förtrycket av det kurdiska folket
              har varit mycket omfattande. Fram till för bara några år sedan
              förnekade exempelvis den turkiska regimen existensen av det kurdiska
              folket, ett folk på över 20 miljoner personer. I Saddam Husseins
              Irak begick man folkmord mot det kurdiska folket. Irans och Syriens
              regimer är inte så mycket bättre. Det är jag säker på att utrikesministern
              är väl medveten om.
            </seg>
          </u>
          <u>
            <seg>
              Alla vet vi att den iranska regimens avrättningar bara har ökat
              sedan den nya presidenten Rohani kom till makten. Sherko Mearefi
              avrättades för två veckor sedan, Reza Ismaili och Habibolla Golparipor
              för tre veckor sedan. Det är bara några av dem som avrättades
              för några veckor sedan. Bland de avrättade finns många balucher,
              araber, kurder och andra som avrättats på grund av att de begär
              något så fundamentalt som demokrati och yttrandefrihet.
            </seg>
          </u>
          <u>
            <seg>
              Med tanke på detta är det väldigt viktigt att regeringarna i
              de länder som vill stå upp för de demokratiska principerna fördömer
              när avrättningar av oppositionella sker. Utrikesministerns svar
              är något otydligt i fördömandet. För att minimera risken för att
              uppfatta fel vill jag betona mina huvudfrågor: Fördömer utrikesministern
              de politiska avrättningarna i Iran? Fördömer utrikesministern
              den iranska regimen för de avrättningar som har skett och som
              sker? Många väntar också på detta. Vad avser utrikesministern
              att göra mer än att i slutna rum kanske säga något som möjligen
              uppfattas som kritik av några tjänstemän i Iran?
            </seg>
          </u>
          <note type="speaker">
            Anf. 3 VALTER MUTT (MP):
          </note>
          <u>
            <seg>
              Herr talman! Olyckligtvis är det du, Carl Bildt, och inte jag
              som är svensk utrikesminister. Det ligger i sakens natur att vi
              i oppositionen inte når ut och kan påverka skeendet ute i världen
              på samma sätt som den som bekläder utrikesministerposten. Du,
              Carl Bildt, är i dag en av dem som har varit utrikesminister allra
              längst i hela Europa. Detta sammantaget med ditt förflutna som
              regeringschef ger dig en stark plattform att agera utifrån.
            </seg>
          </u>
          <u>
            <seg>
              Det som skiljer statsmän och statskvinnor från mer ordinära politiker
              är förmågan att vid väl valda tillfällen välja väl valda ord –
              att våga ta bladet från munnen och tala om satans mördare och
              diktaturens kreatur.
            </seg>
          </u>
          <u>
            <seg>
              Teokratin i Teheran må ha skaffat sig ett mer presentabelt ansikte
              utåt i den nye presidenten Rohani. Men så länge de ohyggliga avrättningarna
              av kurdiska frihetskämpar, baluchiska oppositionella och andra
              motståndare till diktaturen fortsätter och till och med ökar i
              antal framstår denne Rohani mer som en maskot för landets verkliga
              makthavare än som president på riktigt. Till och med Rohanis egen
              rådgivare för minoritetsfrågor, Ali Younesi, har enligt uppgift
              varnat för att extrema element inom landets säkerhetsapparater
              ger order om ökat antal avrättningar för att visa vem som fortfarande
              har den verkliga makten.
            </seg>
          </u>
          <note>
            Mer liberalt sinnade imamer vädjar nu om besinning. Imamen Mowlana
            Abdulhamid har skrivit brev till Irans högste andliga ledare ayatolla
            Ali Khameini om att ställa in avrättningarna av 26 unga män av
            kurdiskt ursprung.
          </note>
          <u>
            <seg>
              Detta handlar om liv och död och ytterst om vilken värld vi vill
              leva i. Delegera inte ständigt ned frågor om mänskliga rättigheter
              till tjänstemannanivå, Carl Bildt, utan gå ut och tala på ett
              sätt som får världen att lyssna!
            </seg>
          </u>
          <note type="speaker">
            Anf. 4 Utrikesminister CARL BILDT (M):
          </note>
          <u>
            <seg>
              Herr talman! Jabar Amin hade en konkret fråga som han formulerade
              på slutet: Fördömer utrikesministern de politiska avrättningarna
              i Iran? Svaret på frågan är självfallet, vilket framgår i interpellationssvaret,
              ja.
            </seg>
          </u>
          <u>
            <seg>
              Låt mig vidga detta. Även om jag förstår att detta är fokus i
              frågeställningen – kurdiska, baluchiska och andra oppositionella,
              frihetskämpar eller hur vi nu väljer att formulera det hela –
              fördömer jag alla avrättningar i Iran. Huvuddelen av avrättningarna
              i Iran handlar sannolikt om narkotikarelaterade brott. Men vi
              accepterar inte det heller, för vi anser att dödsstraffet är ett
              omänskligt straff även för dem som har begått mycket allvarliga
              brott. När det tillämpas på fall som är politiska, som dem som
              berörs här, är det självfallet extra värt att fördöma.
            </seg>
          </u>
          <u>
            <seg>
              Sverige har varit en av de pådrivande i FN:s kommission för mänskliga
              rättigheter med att ta fram en resolution om Iran och att sätta
              frågorna om mänskliga rättigheter i Iran på dess dagordning. Det
              har vi gjort tillsammans med några andra länder, inte minst USA,
              och vi har gjort det i ett antal år. Vi har också varit pådrivande
              för att man ska bedriva en dialog med Iran i dessa frågor. Det
              jag refererade – att vår rättschef nyligen har varit i Teheran
              – var ett utslag av att Iran nu är intresserat av att återuppta
              den dialog om mänskliga rättigheter som avbröts för sex, sju eller
              åtta år sedan, eller något i den stilen. Sedan dess har vi haft
              mycket sporadiska kontakter. Vi har haft kontakter, och då har
              vi självfallet tagit upp frågan, men vi har inte haft regulariteten
              i det.
            </seg>
          </u>
          <u>
            <seg>
              Vi tycker att det är positivt att dialogen återupptas. Den kommer
              också att återupptas med Europeiska unionen. Man ska nog inte
              tro att det leder till några omedelbara och snara förbättringar.
              Men i kombination med det offentliga tryck som vi har i frågan
              i FN-kommissionen eller på andra sätt hoppas vi att vi ska kunna
              se en utveckling av den iranska regimen i riktning mot ökad respekt
              för de mänskliga rättigheterna. Jag kan försäkra att Sverige kommer
              att göra vad vi kan för att stödja denna utveckling.
            </seg>
          </u>
          <note type="speaker">
            Anf. 5 JABAR AMIN (MP):
          </note>
          <u>
            <seg>
              Herr talman! Låt mig tacka utrikesministern för ett betydligt
              klarare besked här i talarstolen än det som angavs i svaret tidigare
              för några minuter sedan. Det är ett mycket klart och entydigt
              svar: Sverige fördömer de politiska avrättningarna – det Iran
              gör – men också andra.
            </seg>
          </u>
          <u>
            <seg>
              Men det behövs lite mer än det som sägs här i talarstolen. Det
              behövs att man i olika sammanhang, i medierna, på olika konferenser
              och så vidare ger uttryck för denna kritik. Innan jag kom hit
              gick jag igenom Utrikesdepartementets alla pressmeddelanden som
              har kommit ut sedan Rohani kom till makten den 3 augusti i år.
              Vi vet att både Amnesty International och andra har sagt och skrivit
              och visat att avrättningarna ökar och att de sker ganska ofta
              nu för tiden. Trots detta noterar jag inte i något pressmeddelande
              över huvud taget eller på något sätt någon kritik från utrikesministern
              om detta.
            </seg>
          </u>
          <u>
            <seg>
              Tvärtom noterar jag att det finns en risk i skuggan av den överenskommelse
              som omvärlden håller på att göra med Iran om landets kärnprogram.
              Man riskerar att låta bli att tala kritiskt för att inte äventyra
              överenskommelsen. Förlorare blir det iranska folket – de iranska
              demokratikämparna. Därför anser jag att det är mycket viktigt
              att vi inte bara i talarstolen utan också i övrigt ger uttryck
              för vårt fördömande av den iranska regimens avrättningar.
            </seg>
          </u>
          <u>
            <seg>
              Jag skulle vilja ställa frågan: Hur kan det komma sig att utrikesministern
              har varit så sparsam med kritik mot dessa avrättningar sedan Rohani
              har kommit till makten? Eller är det jag som är felinformerad?
            </seg>
          </u>
          <note type="speaker">
            Anf. 6 VALTER MUTT (MP):
          </note>
          <u>
            <seg>
              Herr talman! Jag tackar Carl Bildt för svaret. Det är givetvis
              utmärkt att olika tjänstemän och dina medarbetare på Utrikesdepartementet
              jobbar med de här frågorna. Men du är ju, om jag har förstått
              rätt, politiker, Carl Bildt. Du är förmodligen den tystaste utrikesminister
              vi har haft i modern tid när det gäller att tala högt om mänskliga
              rättigheter – det må handla om Dawit Isaak, om klimatfångarna
              i Ryssland eller om de dödsdömda i Iran.
            </seg>
          </u>
          <u>
            <seg>
              Jag menar inte att man hela tiden bör tala med stora bokstäver.
              Men ibland är det befogat att tala så att ljusblixtar av hopp
              slår in i mörkret och får mörkermännen att ta ett steg bakåt,
              ta av sig bödelskåporna och skicka hem exekutionsplutonerna. Såväl
              det svenska folket som folken i Iran väntar på att du börjar tala
              på ett sätt som hörs.
            </seg>
          </u>
          <note type="speaker">
            Anf. 7 ISMAIL KAMIL (FP):
          </note>
          <u>
            <seg>
              Herr talman! Det är en mycket viktig fråga som Jabar Amin tar
              upp just när det gäller den kurdiska frågan i allmänhet men framför
              allt när det gäller avrättningarna i Iran.
            </seg>
          </u>
          <u>
            <seg>
              Jag håller fullständigt med; det kurdiska folket har varit förtryckt
              under 30–50 år av de regeringar som helt enkelt inte accepterar
              den kurdiska frågan och inte heller andra minoriteters rättigheter.
              Men under de tre år som jag har suttit i utrikesutskottet har
              jag inte tvekat, och jag har inte på något sätt hyst tvivel om
              att Sverige är pådrivande när det gäller att försvara de mänskliga
              rättigheterna.
            </seg>
          </u>
          <u>
            <seg>
              Sverige har varit pådrivande när det gäller konflikten i Syrien,
              tidigare i frågan om Irak, i kurdfrågan i Syrien och i Iran och
              även i Turkiet. Vi från Folkpartiet och regeringen har haft en
              klar linje just när det gäller mänskliga rättigheter. Sedan kan
              det hända att det finns andra frågor där man inte behöver vara
              till fullo överens om saker och ting.
            </seg>
          </u>
          <u>
            <seg>
              Sverige har varit pådrivande i alla dessa sammanhang – internationellt,
              nationellt och på alla sätt. Sverige har varit pådrivande när
              det gäller agendan, och detta från olika regeringar i Sverige.
              Men jag kan bara säga att alliansregeringen har varit den som
              har varit tydligast när det gäller att försvara de mänskliga rättigheterna
              och när det gäller att fördöma de avrättningar och de orättvisor
              som pågår i hela världen.
            </seg>
          </u>
          <u>
            <seg>
              Många gånger, mina vänner, ska man inte förvänta sig att åstadkomma
              något med ord, utan det är viktigt med handling. Hellre att man
              är tyst och åstadkommer handling och förbättring än att man är
              högljudd och bara åstadkommer ord.
            </seg>
          </u>
          <note type="speaker">
            Anf. 8 Utrikesminister CARL BILDT (M):
          </note>
          <u>
            <seg>
              Herr talman! Jag tar inte upp den vidare diskussionen om den
              kurdiska frågan, för då tror jag att tiden rinner ut, utan jag
              väljer att fokusera på mänskliga rättigheter i Iran i största
              allmänhet. Det spelar ingen roll om det är kurder, balucher, perser
              eller azerier – mänskliga rättigheter ska gälla alla. Det är förfärligt
              med avrättningar, oavsett vem som avrättas.
            </seg>
          </u>
          <u>
            <seg>
              Sverige har varit bland de absolut ledande i den internationella
              debatten om detta. Titta på vad som inträffade i FN:s kommission
              för de mänskliga rättigheterna – Sverige är det land som har lagt
              fram förslagen om detta som sedan har antagits och blivit det
              som är styrande för inriktningen.
            </seg>
          </u>
          <u>
            <seg>
              Jabar Amin har konstaterat att det knappt finns några pressmeddelanden
              om den här saken på UD:s hemsida. Så är det. Den hemska sanningen
              är att det inte finns så många pressmeddelanden över huvud taget
              i politiska frågor på UD:s hemsida numera. Anledningen till det
              är att vi nu, till stor del i dessa frågor, har gemensam utrikespolitik
              med EU. Vad man ska göra är att gå in på den del av UD:s hemsida
              där det finns länkar till de gemensamma europeiska uttalanden
              som vi har gjort. Där finns tydliga och starka uttalanden om mänskliga
              rättigheter i Iran. Det säger sig självt att det har lite större
              tyngd när vi gör det som ett enigt Europa, och där är vi pådrivande,
              än om bara Sverige gör det. Det finns alltså en naturlig förklaring
              till att det är så.
            </seg>
          </u>
          <u>
            <seg>
              Sedan har vi lite andra instrument också att föra fram, våra
              ståndpunkter om vi så skulle vilja. När det gäller den direkta
              dialogen som jag nämnde – UD:s rättschef som hade varit i Teheran
              – kan man säga att det handlar om tysta tjänstemän. Men även tysta
              tjänstemän gör i det tysta ett viktigt arbete när det gäller de
              här frågorna.
            </seg>
          </u>
          <u>
            <seg>
              Sedan kan jag säga att precis innan den här debatten började
              skrev jag på Twitter att jag skulle fördöma situationen när det
              gäller mänskliga rättigheter i Iran, inklusive dödsstraff. Den
              iranske utrikesministern har fyra följare på Twitter, varav jag
              är en. Jag vet alltså att det budskapet når direkt fram till den
              iranske utrikesministern snabbare och mer direkt än vad någon
              annan kanal skulle kunna åstadkomma.
            </seg>
          </u>
          <u>
            <seg>
              Jag ska också se till att Irans vice utrikesminister, när han
              kommer hit för de samtal vi ska ha i en lång rad andra frågor,
              också får del av interpellationssvaret i dess helhet.
            </seg>
          </u>
          <note type="speaker">
            Anf. 9 JABAR AMIN (MP):
          </note>
          <u>
            <seg>
              Herr talman! Tack, utrikesminister Carl Bildt, för att du är
              ännu tydligare nu än i förra inlägget. Du har skrivit något på
              Twitter, säger du nu, som utrikesministern kan följa. Det är mycket
              bra att Iran får höra vad olika utrikesministrar i omvärlden tycker
              om den iranska regimens avrättningar.
            </seg>
          </u>
          <u>
            <seg>
              Det är helt riktigt att det handlar om alla avrättningar, oavsett
              om det är balucher, araber, kurder, perser eller vad det är. Men
              vad den iranska regeringen har gjort och som du i ditt svar säger
              är ett positivt steg är att den har frigett några politiska fångar
              i Iran den senaste månaden. Men även där har det varit mycket
              selektivt. Man har frigivit perser – inte balucher, inte araber,
              inte azerier, inte kurder och så vidare. Det är alltså en selektiv
              politik även när det handlar om politiska fångar och avrättningar.
              Därför är det mycket viktigt att uppmärksamma både det och att
              Iran fortsätter med detta.
            </seg>
          </u>
          <u>
            <seg>
              Jag tror att om Iran över huvud taget ska fundera på att stoppa
              avrättningar måste det finnas ett tryck från omvärlden som är
              för svårt att nonchalera. Därför är det viktigt med en sådan debatt
              och ett sådant budskap som kommer från Sveriges utrikesminister
              och från Sverige i övrigt. Finns det inget tryck på Iran finns
              risken att de fortsätter med avrättningar, speciellt av oppositionella.
            </seg>
          </u>
          <note type="speaker">
            Anf. 10 ISMAIL KAMIL (FP):
          </note>
          <u>
            <seg>
              Herr talman! Jag sitter i MR-gruppen i riksdagen, och vi skriver
              brev till olika diktaturer om att fångar ska friges. Nu finns
              det i bankhallen här i riksdagen ett brev – jag hoppas att du
              har tid att gå och skriva under sedan, Jabar – om avrättningen
              av en kurd i Iran.
            </seg>
          </u>
          <u>
            <seg>
              Vi fortsätter den här kampen mot diktaturer och mot dem som använder
              odemokratiska metoder och som avrättar folk. Jag tycker att Carl
              Bildt har varit tydlig i alla de sammanhang som jag har träffat
              honom, till exempel i utrikesutskottet, och tycker att det är
              bra att fortsätta på den här linjen.
            </seg>
          </u>
          <u>
            <seg>
              Det är också bra att Jabar och andra ställer frågor, så att man
              får lite tydlighet i det här. Sveriges regeringar har varit tydliga
              och pådrivande när det gäller mänskliga rättigheter. Jag tycker,
              återigen, att alliansregeringen har varit tydligast. Måhända påverkas
              jag av att jag är part i målet, men så har det varit.
            </seg>
          </u>
          <u>
            <seg>
              Än en gång: Hellre att man är tyst och åstadkommer viktiga samarbeten
              och bra resultat än att man är högljudd och inte gör det.
            </seg>
          </u>
          <note type="speaker">
            Anf. 11 Utrikesminister CARL BILDT (M):
          </note>
          <u>
            <seg>
              Herr talman! Jag får tacka interpellanten för möjligheten att
              säga detta, för det har sin betydelse att vi då och då får interpellationer
              som gör att vi kan klargöra ståndpunkter som vi har.
            </seg>
          </u>
          <u>
            <seg>
              Sedan tror jag att i den mån det finns några meningsskiljaktigheter
              mellan oss rör det kanske antalet decibel men inte så mycket mer
              än så. Vi kan använda olika kanaler, ibland med många decibel
              och ibland med få decibel, men det viktiga är att vi har en i
              allt väsentligt enad svensk linje i dessa frågor.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2013/14:64 om statsbidrag till assistanshundar
          </note>
          <note type="speaker">
            Anf. 12 Statsrådet MARIA LARSSON (KD):
          </note>
          <u>
            <seg>
              Herr talman! Börje Vestlund har frågat mig om jag kan överväga
              att införa ett statsbidrag till assistanshundar liknande det som
              i dag utgår för ledarhundar till personer med synskada.
            </seg>
          </u>
          <u>
            <seg>
              Assistanshundar är ett samlingsbegrepp för hundar som är tränade
              att hjälpa personer med funktionsnedsättning med olika moment
              i den dagliga livsföringen. I begreppet assistanshundar ingår
              ledarhundar för synskadade samt service- och signalhundar.
            </seg>
          </u>
          <u>
            <seg>
              Organisation, ägande, utbildning och krav är annorlunda för ledarhundar
              än för övriga assistanshundar. Sedan väldigt lång tid är ledarhundar
              hjälpmedel som utbildas och bekostas av statliga medel. För den
              som behöver en service- eller signalhund finns inget organiserat
              offentligt stöd i dag.
            </seg>
          </u>
          <u>
            <seg>
              Det finns inget formellt hinder för kommuner och landsting att
              inom ramen för socialtjänstlagen och hälso- och sjukvårdslagen
              ge stöd till service- och signalhundar, men det sker inte i praktiken
              i dag. En bidragande orsak till detta kan vara att det i dag saknas
              kunskap om hur användningen av service- och signalhundar påverkar
              brukarnas behov av offentliga stödinsatser.
            </seg>
          </u>
          <u>
            <seg>
              I december 2008 tog regeringen därför initiativ i frågan genom
              att besluta om en försöksverksamhet. Försöket syftar till att
              öka antalet service- och signalhundar i aktiv tjänst för att kunna
              göra en utvärdering av hur användningen av dessa hundar påverkar
              brukarnas behov av olika offentliga insatser som till exempel
              sjukvård eller socialtjänst.
            </seg>
          </u>
          <note>
            Ca 60 hundekipage har utbildats inom försöket med statliga medel,
            och effektutvärderingen pågår. Socialstyrelsen, som är ansvarig
            för utvärderingen inom försöksverksamheten, ska lämna en slutredovisning
            senast den 15 december 2014.
          </note>
          <u>
            <seg>
              De tjänster som utförs av service- och signalhundar ligger inom
              samhällsområden där ansvaret till stor del åligger landstingen
              och kommunerna. Särskilt tydlig är kopplingen till hjälpmedelsområdet.
              Innan eventuell statlig finansiering övervägs bör resultaten av
              utvärderingen inväntas.
            </seg>
          </u>
          <note type="speaker">
            Anf. 13 BÖRJE VESTLUND (S):
          </note>
          <u>
            <seg>
              Herr talman! Den här frågan har från tid till annan under ganska
              många år varit uppe i kammaren. Egentligen har väl ingen regering
              tagit frågan riktigt på allvar, utan man har kommit ungefär dit
              där vi är i dag. Man har utrett lite grann, lovat någonting och
              sedan har det möjligtvis pyst ut något lite någonstans. Jag har
              om jag ska vara ärlig inte studerat alla turer, men så mycket
              kan jag säga att det inte är första gången som man gör någonting
              som det sedan inte blir något av.
            </seg>
          </u>
          <u>
            <seg>
              Det är tråkigt, för det är sannolikt inte så jättemånga som har
              behov av assistanshund. Antalet personer med till exempel någon
              form av enklare rörelsehinder, där de kanske inte behöver få en
              LSS-bedömning men har behov av lite hjälp hemma för att sköta
              sitt liv utan mycket assistans, är inte så väldigt stort.
            </seg>
          </u>
          <u>
            <seg>
              Jag är ordförande i Svenska Epilepsiförbundet. Där finns så kallade
              epilepsihundar. Det är helt fantastiskt att se dem i arbete. Hur
              de kan förutspå ett anfall är för mig en gåta. Forskningen har
              ännu inte kunnat bevisa hur det går till, vilket är tråkigt. De
              som fått upptränade hundar vet hur viktiga de är. Framför allt
              gäller det när barn har epilepsi. Då kan föräldrarna kanske få
              en hel natts sömn ibland, alltså utan att behöva kolla barnet
              flera gånger per natt. Alla får ju inte anfall varje natt. Det
              är utgångspunkten för min interpellation.
            </seg>
          </u>
          <u>
            <seg>
              Det tråkiga i svaret är att man hänvisar till att kommuner har
              ett ansvar och att landstinget har ett ansvar. Det jag efterlyser
              i interpellationen gäller utbildningen, och det är svårt att se
              hur den skulle kunna läggas på kommuner eller landsting. Assistanshundar
              har vid några tillfällen beviljats som hjälpmedel vid diabetes.
              Men det är ett ganska trubbigt instrument och ger inte jämlikhet.
              Först ska det prövas om man behöver assistanshund, och vem är
              människa att pröva det?
            </seg>
          </u>
          <u>
            <seg>
              Man måste också se det rent mänskliga perspektivet. Man kanske
              kan leva sitt liv utan att behöva ha sina nära och kära som hjälper
              en, kanske livet ut, och i stället klara sig själv om man får
              en assistanshund. Det är inte jämlikt när en typ av hundar får
              utbildningsstöd medan en annan typ inte får det – trots att man
              sett att hundarna gör nytta.
            </seg>
          </u>
          <u>
            <seg>
              Det sista jag skulle vilja ta upp är resonemanget om att det
              ska finnas en samhällsnytta utifrån ett ekonomiskt perspektiv.
              Jag tycker att det överdrivs i utredningen. Det kan inte vara
              rimligt att i pengar mäta människorätt och möjligheten att leva
              ett liv. Det är orimligt. Det handlar om utbildning av hundar.
            </seg>
          </u>
          <note type="speaker">
            Anf. 14 Statsrådet MARIA LARSSON (KD):
          </note>
          <u>
            <seg>
              Herr talman! Tack, interpellanten, för interpellationen! Det
              här är en fråga som funnits ganska länge på dagordningen, precis
              som interpellanten säger. Det började som ett arvsfondsprojekt
              för flera decennier sedan. Det gäller mycket verksamhet som så
              småningom blir skattefinansierad. Organisationer och enskilda
              människor har örat mot marken och kan identifiera behov och trender
              ofta långt innan vi beslutsfattare gör det. Det är alltså inte
              ovanligt att arvsfondsprojekt uppmärksammar en problematik som
              sedan blir till en större verksamhet, till sådant som kan växlas
              upp.
            </seg>
          </u>
          <u>
            <seg>
              Jag skulle vilja säga att den nuvarande regeringen är den som
              gjort någonting för att öka kunskapsmängden, så att vi får den
              kunskapsmängd som behövs för att kunna fatta vidare beslut. Vi
              har tillsatt försöksverksamheten just med tanke på att få ett
              kunskapsunderlag som även säger något om samhällsnyttan. För den
              enskilda individen är det naturligtvis bevis nog att hunden gör
              nytta för honom eller henne, men som Börje Vestlund är inne på
              finns det ingen entydig forskning som stöder individperspektivet.
              Vi kan inte förlita oss på det utan behöver en kompletterande
              utredning.
            </seg>
          </u>
          <u>
            <seg>
              Därför har vi gjort en komplettering. Det är en försöksverksamhet
              som vi fick förlänga något eftersom beslutsunderlaget ansågs vara
              för litet. Det ansågs inte ha tillräckligt stor omfattning för
              att utifrån det kunna fastställa evidens. Det är det som vi försöker
              uppnå. Nu görs för första gången någonting som kan ge det kunskapsunderlag
              som sedan kan leda vidare. Det är så vi måste arbeta, Börje Vestlund.
              Också jag skulle önska att vi hade kommit mycket längre, att forskningen
              och kunskapen hade funnits på plats. Men när den inte finns på
              plats är det vårt tillvägagångssätt.
            </seg>
          </u>
          <note type="speaker">
            Anf. 15 BÖRJE VESTLUND (S):
          </note>
          <u>
            <seg>
              Herr talman! Jag tycker att Maria Larsson ska lyssna lite mer
              på mig. Jag sade inte att det inte finns stöd i forskningen. Jag
              sade att det inte finns stöd i forskningen när det gäller just
              epilepsihundar. Det finns mycket forskning som stöder användningen
              av hundar vid till exempel diabetes och naturligtvis vid rörelsehinder
              av olika slag. Där finns forskning som visar att det underlättar
              vardagen. Det är det viktiga i sammanhanget.
            </seg>
          </u>
          <u>
            <seg>
              Man kan naturligtvis slå sig för bröstet och säga att man gjort
              mycket. Det är egentligen ganska tramsigt – oaktat vilken regering
              vi har – när man säger: Vi har gjort mycket mer än vad ni gjorde.
              Det blir lite smålöjligt.
            </seg>
          </u>
          <u>
            <seg>
              Det är sant att många nya metoder brukar börja som arvsfondsprojekt
              och sedan bli riktigt stora när man får statliga pengar till verksamheterna.
              Det kan väl vara en bra väg att gå. I andra sammanhang blir det
              ingenting av det hela; det ger helt enkelt inte det resultat man
              vill ha. Nu är det ganska länge sedan det gjordes. Initiativ har
              tagits, men de har pyst ut i någon annan ända. Jag vet inte var
              de pyst ut.
            </seg>
          </u>
          <u>
            <seg>
              Fortfarande kvarstår faktum att det finns problem att lösa när
              det gäller assistanshundarna. Även om vi får fram utbildade hundar
              kommer nästa problem, fast det är inte riktigt statsrådets ansvarsområde,
              nämligen hur man får tillgång till en hund. Det finns regler för
              synskadade men inte för andra grupper.
            </seg>
          </u>
          <u>
            <seg>
              När det gäller utbildningen är det en väsentlig kostnad. Det
              kostar ungefär 50 000 kronor att utbilda en assistanshund. De
              som behöver assistanshund är oftast inte de allra starkaste, de
              som jobbar, de som är ute i samhället, utan det är människor som
              oftast inte kan jobba, inte kan vara ute i samhället. De skulle
              få en lite lättare vardag, ett lite bättre liv och behövde kanske
              inte ha hjälp varje dag utan kunde i huvudsak själva klara sina
              dagliga behov om de fick en assistanshund.
            </seg>
          </u>
          <u>
            <seg>
              Det är mer en mänsklig fråga än en fråga ifall det behövs eller
              inte. Vi vet att det kostar 50 000 att utbilda en hund. Jag tror
              inte att det skulle göra ett jättehål i statskassan. Snarare tror
              jag att det vore en liten kostnad för staten.
            </seg>
          </u>
          <u>
            <seg>
              Man säger att man vill se vad man kan få tillbaka i pengar räknat.
              Det kan bli problem att få fram ett sådant underlag, och det är
              i människovärdet, Maria Larsson, som den stora vinsten finns.
              Det handlar om värdet för den enskilda människan, att faktiskt
              kunna ha ett liv utan att kanske dygnet runt behöva vara beroende
              av andra människor eller i alla fall vara mindre beroende än tidigare.
              Det vore en stor vinst för människovärdet, men det talar inte
              Maria Larsson särskilt mycket om i sitt svar.
            </seg>
          </u>
          <note type="speaker">
            Anf. 16 CARINA ADOLFSSON ELGESTAM (S):
          </note>
          <u>
            <seg>
              Herr talman! Jag tycker att Börje Vestlund så tydligt alldeles
              nyss beskrev vad det här i grund och botten handlar om, människovärdet
              och, för att använda alliansregeringens egna argument, arbetslinjen.
              I grund och botten kan det vara arbetslinjen det handlar om för
              många människor. Inte nog med att man får en förhöjning av livskvaliteten
              tack vare att man har en ledarhund eller en assistanshund, utan
              det kan vara den enda möjligheten att klara av ett arbete. Bara
              det talar för att det finns anledning att titta på om vi inte
              med statsbidrag kan se till att de som i sin vardag har behov
              av en sådan hund får kostnaderna täckta till en utbildning av
              en assistanshund.
            </seg>
          </u>
          <u>
            <seg>
              Det kostar i snitt mellan 30 000 och 60 000 att utbilda en hund
              och en förare. Skulle man köpa en grundutbildad hund – om man
              alltså går direkt på det – kan kostnaden ligga på upp till 150
              000.
            </seg>
          </u>
          <u>
            <seg>
              Precis som Börje Vestlund redogjorde för tidigare handlar det
              många gånger om människor som har ganska knappa ekonomiska förhållanden.
              Då kan det vara rätt tufft att försöka få ihop pengar till en
              assistanshund. Priset på en hund i dag för de raser som inte är
              de mest populära ligger mellan 8 000 och 20 000. Därtill kommer
              kostnaderna för utbildningen.
            </seg>
          </u>
          <u>
            <seg>
              Jag kan inte låta bli att reflektera över flera saker i svaret.
              Regeringen tog initiativ 2008 till en försöksverksamhet. Det är
              alldeles utmärkt. Men nu skriver vi 2013. Det har gått fem år.
              Det är ganska lång betänketid, tycker jag, om man vill göra någonting.
              Politik är ju att vilja.
            </seg>
          </u>
          <u>
            <seg>
              Fem år och 60 hundar, ja, det blir en hund i månaden. Jag tycker
              inte att det blir så mycket pengar. Man skulle med lite vilja
              ha kommit lite längre på de här fem åren.
            </seg>
          </u>
          <u>
            <seg>
              Ministern anför att det finns för lite forskning. Jag är inte
              helt övertygad om det, och det beror kanske lite grann på vilken
              forskning man tittar på. Att forska på hundar är det ganska många
              som gör såväl i Sverige som runt om i vår värld. Det finns mycket
              kunskap.
            </seg>
          </u>
          <u>
            <seg>
              Det som är problemet är att hundar inte kan tala. Jag tror att
              alla här i kammaren, inklusive herr talmannen, kan se framför
              sig den fantastiska bilden på en hund och ett litet barn som tittar
              på varandra och tänker: Kan inte du tala? En del av problematiken
              är att inte hunden kan tala, när vi nu talar om att få fram forskning.
            </seg>
          </u>
          <u>
            <seg>
              Av någon anledning känner hundar till saker långt innan vi människor
              gör det. Det finns väldigt mycket forskning och många människor
              som i sin vardag har varit med om att hundar kunnat förutspå alltifrån
              jordbävningar till andra saker som sjukdomar.
            </seg>
          </u>
          <u>
            <seg>
              Apropå försöksverksamhet och att det saknas forskning känns det
              lite grann som att ministern inte är sanningsenlig där.
            </seg>
          </u>
          <note type="speaker">
            Anf. 17 Statsrådet MARIA LARSSON (KD):
          </note>
          <u>
            <seg>
              Herr talman! Hundar är fantastiska. Jag har sett diabeteshundar
              jobba. Jag har läst om epilepsihundar. Jag har sett vårdhundar
              jobba med personer med demenssjukdom. Jag vill bara berätta en
              liten underbar historia om vad hunden kan betyda för en person
              som har mist sitt språk. Det var på ett äldreboende en person
              – jag fick detta berättat för mig – som inte hade talat på länge.
              Men han började leka med hunden där som fångade hans uppmärksamhet.
              De bollade, och hunden apporterade bollen tillbaka. Mannen tog
              med sig hunden in på sitt rum, tog ned ett foto från bokhyllan
              och visade hunden fotot på den hund han hade ägt en gång.
            </seg>
          </u>
          <u>
            <seg>
              Djur är fantastiska. Jag besökte ett äldreboende i går där det
              finns en katt. Att ha en katt förlöser väldigt mycket hos människan
              och kan vara till stor hjälp.
            </seg>
          </u>
          <u>
            <seg>
              Visst finns det forskning – jag har inte sagt att det inte finns
              – men inte den typ av forskning som stöder att det här skulle
              kunna vara ett användbart verktyg på många olika sätt. Jag skulle
              vilja att vi använder den forskning som finns, tittar på möjligheterna
              och till slut gör en utvärdering, såsom vi nu har initierat.
            </seg>
          </u>
          <u>
            <seg>
              Människovärdet – precis det är min utgångspunkt. Det är därför
              jag har initierat försöksverksamheten. Vi vill se vilken nytta
              detta har för människan. Kan man få hjälp som diabetiker? Skapar
              det en ökad trygghet i vardagen? Då får vi genom en sådan försöksverksamhet
              svart på vitt vilka effekterna blir. Det är precis det vi vill
              ha fram.
            </seg>
          </u>
          <u>
            <seg>
              Börje Vestlund kan raljera och säga att det är tramsigt att ta
              upp vem som har gjort mest. Motioner om signal- och servicehundar
              har skrivits också under socialdemokratiska regeringar, men det
              hände inget då. Nu har vi startat en försöksverksamhet för att
              få svart på vitt för att kunna gå vidare. Det är så man måste
              jobba politiskt. Det har betydelse, och det är inte alls tramsigt.
              Vill man åstadkomma resultat måste man först ha en kunskapsgrund
              att stå på.
            </seg>
          </u>
          <u>
            <seg>
              Ledarhundarna är redan i dag finansierade av staten. Det finns
              en historisk koppling som gör att det är på det sättet. Det var
              nämligen Försvarsmakten som efter andra världskriget startade
              Statens hundskola för att försörja samhället med diverse brukshundar,
              bland annat ledarhundar. Jag tror att hade fenomenet ledarhund
              inte funnits tidigare utan uppstått i dag skulle det sannolikt
              ha kopplats till syncentralernas verksamhet och därmed varit ett
              ansvar för landstingen. Men vi har velat ta det nationella ansvaret
              eftersom vi ser att det inte tas någon annanstans.
            </seg>
          </u>
          <u>
            <seg>
              Vi har en försöksverksamhet. Vi har fått utöka och förlänga den
              något eftersom vi inte fick de resultat som vi hade hoppats på.
              Då får man besinna sig och säga: Det är bättre att ta ett extra
              år och lägga till några hundar till så att vi får ett resultat
              som vi kan lita på när det gäller effekterna.
            </seg>
          </u>
          <note type="speaker">
            Anf. 18 BÖRJE VESTLUND (S):
          </note>
          <u>
            <seg>
              Herr talman! I Svenska Epilepsiförbundet, där jag är ordförande,
              har vi ett pris som vi delar ut varje år som kallas för Guldljuspriset.
              En före detta ledamot och talman i denna kammare är en av ledamöterna
              i förbundet.
            </seg>
          </u>
          <u>
            <seg>
              Vi delade ut priset till hunden Atlas för ett par år sedan. Atlas
              har en förare som heter Britta. Britta har dagliga anfall och
              kan alltså inte jobba, eller i alla fall väldigt begränsat. Britta
              satt fjättrad i sin bostad, alltid, för Britta vågade helt enkelt
              inte gå ut. Britta var rädd för att få anfall. Hon hade slagit
              sig rejält flera gånger när hon hade varit ute.
            </seg>
          </u>
          <u>
            <seg>
              Nu har hon fått Atlas och kan gå ut och röra på sig. Är Britta
              på väg att få ett anfall kan Atlas larma både anhöriga och i värsta
              fall ambulans.
            </seg>
          </u>
          <u>
            <seg>
              Det här gör att Britta lever ett mycket bättre liv. Det är till
              och med så att hon har själv sagt att det dessutom har inneburit
              att hon kanske har fått färre anfall.
            </seg>
          </u>
          <u>
            <seg>
              Det är det här som jag tycker är poängen. Vad jag menar är tramsigt
              är att man alltid kan säga att man har gjort mer än någon annan.
              Men det är inte det som är det viktiga. Det viktiga att notera
              tycker jag är att det faktiskt hänt väldigt lite, även om frågan
              har varit på dagordningen väldigt länge. Där är jag lite förundrad
              över att man efter snart åtta år inte har lyckats lösa frågan.
              Jag vet att den här frågan debatterades här i kammaren redan då.
              Detta är ett årsprojekt, så det borde ha varit utvärderat och
              klart för att fatta beslut nu.
            </seg>
          </u>
          <note type="speaker">
            Anf. 19 CARINA ADOLFSSON ELGESTAM (S):
          </note>
          <u>
            <seg>
              Herr talman! Jag tycker att det är bra att ministern känner engagemang
              och på ett mycket bra sätt tydliggör djurens betydelse i människornas
              vardag. Jag vill komma tillbaka till detta med fem års försöksverksamhet.
              Nu säger ministern att man har ökat tiden ytterligare för att
              få fram lite bättre resultat.
            </seg>
          </u>
          <u>
            <seg>
              Vi får ändå tro att ministern menar allvar och att det kommer
              att presenteras någonting under 2014 som kan leda till att fler
              får möjlighet – och då framför allt ekonomiska muskler – att införskaffa
              och ha en assistanshund trots den kroniska sjukdom som dessa människor
              lider av.
            </seg>
          </u>
          <u>
            <seg>
              Man behöver ha tid på sig när man ska fatta beslut. Jag är inte
              säker på att alla drabbade människor som på ett eller annat sätt
              är beroende av LSS känner att det har gjorts en omfattande utredning
              som baseras på forskning och fakta som visar vad en hund betyder
              för livskvaliteten. Det är ju det som det här i grund och botten
              handlar om, att få en ökad livskvalitet i sin vardag när man av
              någon anledning har fått en kronisk sjukdom. Man ska kunna leva
              ett hyggligt vardagsliv och kunna komma ut och eventuellt ha ett
              arbete. Då kan det vara avgörande om man har möjlighet och ekonomiska
              förutsättningar att ha en assistanshund.
            </seg>
          </u>
          <u>
            <seg>
              Jag ser fram emot när ministern presenterar ett förslag. Jag
              antar att det kommer någon gång under 2014.
            </seg>
          </u>
          <note type="speaker">
            Anf. 20 Statsrådet MARIA LARSSON (KD):
          </note>
          <u>
            <seg>
              Herr talman! Det händer väldigt lite, säger Börje Vestlund. Men
              under Socialdemokraternas regeringstid pågick det försöksverksamhet
              i noll år. Vi har bedrivit en sådan i fem år. Ni hade noll medel
              i budgeten, inte ens till ett försök. Jag har inte heller sett
              några budgetmedel i Socialdemokraternas nuvarande budget för detta.
            </seg>
          </u>
          <u>
            <seg>
              Nu händer det, och det finns det all anledning att glädja sig
              åt. Försöksverksamheten är på gång. Förhoppningsvis får vi en
              bra utvärdering som kan ligga till grund för fortsatta beslut.
              Naturligtvis ska inriktningen och utgångspunkten vara att enskilda
              människor ska kunna känna sig trygga i sin vardag och ha en hög
              livskvalitet. Människor ska kunna vara delaktiga i samhällsliv
              och kanske också i arbetsliv.
            </seg>
          </u>
          <u>
            <seg>
              Hundar är fantastiska, men de är bara nyttjade till en bråkdel
              av den förmåga som de har. Vi kommer nog att se mycket mer av
              möjligheter att använda djur när det gäller att bibringa hälsa,
              spåra farliga ämnen, förutsäga naturkatastrofer och annat. Vi
              är bara i början på en intressant utveckling.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2013/14:80 om regeringen och tobakskonventionen
          </note>
          <note type="speaker">
            Anf. 21 Statsrådet MARIA LARSSON (KD):
          </note>
          <note>
            Herr talman! Gunvor G Ericson har frågat mig vad jag ämnar vidta
            för åtgärder för att bättre följa WHO:s ramkonvention om tobak
            och begränsa tobakslobbning.
          </note>
          <u>
            <seg>
              Till stöd för sin argumentation använder Gunvor G Ericson sig
              av ett reportage i TV4:s Kalla fakta den 27 oktober 2013. I reportaget
              påstås att regeringen inte följer FN:s tobakskonvention och motarbetar
              ett aktivt folkhälsoarbete. Det påstås även att regeringen har
              försökt ändra på artikel 5.3 i WHO:s ramkonvention om tobak som
              säger att folkhälsopolitiken ska skyddas från påverkan av kommersiella
              intressen och andra krafter inom tobaksindustrin. Inga av dessa
              påståenden stämmer.
            </seg>
          </u>
          <u>
            <seg>
              TV4-programmet Kalla faktas reportage har sin bakgrund i en förhandling
              som gjordes hösten 2008.
            </seg>
          </u>
          <u>
            <seg>
              År 2003 hade man inom WHO antagit en ramkonvention om tobak i
              vilken en paragraf sade att parterna ska skydda sina folkhälsostrategier
              från inflytande från tobaksindustrin. Här framgår också att detta
              ska ske inom ramen för nationell lag.
            </seg>
          </u>
          <u>
            <seg>
              Vid förhandlingen 2008 diskuterades riktlinjer för hur bland
              annat denna paragraf i ramkonventionen ska genomföras. När vi
              analyserade förslaget till riktlinjer såg vi en komplikation när
              det gällde bidrag från tobaksindustrin till politiska partier
              eftersom det inte fanns något krav för politiska partier att redovisa
              varifrån man får sina bidrag. Det var alltså inte själva andemeningen
              i riktlinjerna som var problemet utan snarare vår möjlighet att
              garantera att inga bidrag kom från tobaksindustrin eller närstående
              lobbyorganisationer eller att redovisa vilka eventuella bidrag
              partierna får.
            </seg>
          </u>
          <u>
            <seg>
              Vid den slutliga förhandlingen ställde sig Sverige bakom den
              föreslagna texten som innebär att parterna ska vidta effektiva
              åtgärder för att förbjuda bidrag från tobaksindustrin som syftar
              till att påverka politiska partier, kandidater eller kampanjer.
              När man gör detta ska man också utgå från nationella lagar och
              konstitutionella principer. Vare sig Sverige eller något annat
              land kan i ett internationellt avtal binda sig till insatser som
              inte är möjliga att genomföra på ett lagligt sätt i det egna landet.
            </seg>
          </u>
          <u>
            <seg>
              Med den skrivning som blev den slutliga stödde vi ramkonventionens
              budskap att så långt det är möjligt begränsa tobaksindustrins
              inflytande över nationella folkhälsostrategier.
            </seg>
          </u>
          <u>
            <seg>
              När det gäller regeringens tobakspolitik bedrivs ett aktivt preventivt
              arbete både nationellt och internationellt. För att omsätta WHO:s
              tobakskonvention till praktisk handling inom och mellan anslutna
              länder pågår arbetet med att ta fram riktlinjer och protokoll
              för hur konventionens 38 artiklar ska tolkas. Sverige deltar aktivt
              i detta arbete.
            </seg>
          </u>
          <note>
            Arbetet med att driva utvecklingen av WHO:s ramkonvention om
            tobak framåt kräver också en aktiv samordning av EU:s medlemsländer.
            Under 2010 påbörjades arbetet med att revidera direktiv 2001/37/EG
            av den 5 juni 2001 om tillnärmning av medlemsstaternas lagar och
            andra författningar om tillverkning, presentation och försäljning
            av tobaksvaror. Förhandlingarna om ett reviderat tobaksdirektiv
            har nu gått in i slutskedet och regeringen driver på för att,
            om möjligt, nå en överenskommelse om ett slutligt direktiv innan
            årets slut.
          </note>
          <u>
            <seg>
              I det här sammanhanget vill jag även framhålla regeringens samlade
              ANDT-strategi. Genom denna strategi vill regeringen betona sin
              viljeinriktning att komma till rätta med de samlade problem som
              bruk och missbruk av alkohol, narkotika, dopning och tobak orsakar
              individ och samhälle. När det gäller tobak har regeringen som
              uttalat mål att minska allt tobaksbruk och att förhindra att minderåriga
              börjar använda tobak.
            </seg>
          </u>
          <u>
            <seg>
              Slutligen skulle jag därför vilja försäkra Gunvor G Ericson om
              att regeringen gör, och kommer att göra, allt för att förhindra
              att folkhälsopolitiken ska påverkas av kommersiella intressen
              och andra krafter inom tobaksindustrin.
            </seg>
          </u>
          <note type="speaker">
            Anf. 22 GUNVOR G ERICSON (MP):
          </note>
          <u>
            <seg>
              Herr talman! Innebär svaret också att regeringen inte kommer
              att göra någonting annat än vad ni redan gör när det gäller tobaksfrågorna?
            </seg>
          </u>
          <u>
            <seg>
              Ministern skriver i sitt svar på mina frågor: – – – att så långt
              det är möjligt begränsa tobaksindustrins inflytande över nationella
              folkhälsostrategier.
            </seg>
          </u>
          <u>
            <seg>
              Ministern hänvisar till att det skulle bryta mot svenska regler
              om partibidrag – just de regler som det har varit stor debatt
              om i Sverige där Alliansen motsatte sig skarpa regleringar. Till
              sist kommer det nu att göras ändringar i den svenska lagen efter
              förhandlingar mellan partisekreterarna. Men det blir inte lika
              öppet och transparent som vi i Miljöpartiet hade velat ha det.
            </seg>
          </u>
          <u>
            <seg>
              Men av tobakskonventionen framgår det tydligt i artikel 5.3 att
              man inte ska låta tobaksindustrin ha något inflytande över folkhälsopolitiken.
            </seg>
          </u>
          <u>
            <seg>
              Ser inte Maria Larsson och Kristdemokraterna några problem med
              den politik som regeringen för angående tobaksfrågorna? Om Sveriges
              regering inte fullt ut vill implementera tobakskonventionen vore
              det ärligare att säga det – inte skylla på att det inte går ihop
              med svensk lag, för svensk lag kan vi ändra om det är det som
              är problemet.
            </seg>
          </u>
          <u>
            <seg>
              Om alliansregeringen vill flytta fram positionerna och se till
              att färre börjar röka varje år, vilka åtgärder tänker ni vidta?
              Och vad gör ni konkret för att tobaksindustrin inte ska ha inflytande
              över den förda politiken? För en tid sedan anställdes på ett departement
              en person som tidigare varit anställd på ett av de stora tobaksbolagen.
              Vi diskuterar ofta i den här kammaren karens när någon går från
              riksdagen till en anställning i den privata sfären. Kanske man
              kan tänka sig att det finns en motsvarande karens för den som
              kommer från tobaksindustrin in i ett departement.
            </seg>
          </u>
          <u>
            <seg>
              Jag måste säga att Sverige och Maria Larsson har jobbat bra för
              att Sverige ska få ett rökstopp. Och visst kan man se att Sverige
              har varit framgångsrikt jämfört med andra länder. Men fortfarande
              röker nästan var femte vuxen person dagligen. Och varje år börjar
              20 000–25 000 unga människor röka. Det är alltså en nyrekrytering
              på 20 000 personer varje år. Därtill finns 600 000 feströkare
              och 700 000 snusare. Svenska folket konsumerar nio miljarder cigaretter
              årligen, så det är en ganska stor industri.
            </seg>
          </u>
          <u>
            <seg>
              Nio av tio rökare börjar redan i tonåren. Statistiken visar att
              det i åldersgruppen 16–24 år finns 71 000 manliga och 103 000
              kvinnliga rökare. Det är ganska många. Även om det nu är förbjudet
              att köpa tobak för personer under 18 år börjar fler röka som är
              yngre än så.
            </seg>
          </u>
          <u>
            <seg>
              Det finns klara hälsorisker med rökning. Därom är vi säkert helt
              överens. Men vad ska vi göra för att hindra nyrekryteringen och
              inte låta tobaksbolagen ha en så stark effekt på hur man rekryterar
              nya rökare?
            </seg>
          </u>
          <note type="speaker">
            Anf. 23 HILLEVI LARSSON (S):
          </note>
          <u>
            <seg>
              Herr talman! Den här frågan är väldigt viktig på grund av att
              vi kan se både rökningens negativa effekter på folkhälsan och
              alla ungdomar som börjar röka trots det vi vet om tobakens skadeeffekter.
            </seg>
          </u>
          <u>
            <seg>
              Vi har anslutit oss till FN-konventioner som kräver att vi ska
              begränsa tobaken i samhället. En konkret sak som vi har förbundit
              oss via FN är att vi ska minska möjligheterna att marknadsföra
              tobak, inte minst cigaretter.
            </seg>
          </u>
          <u>
            <seg>
              Ett konkret förslag är att införa ett exponeringsförbud för tobak
              i butiker, och det har införts i vårt grannland Norge. Det betyder
              inte ett förbud att sälja tobak. Däremot innebär det att man inte
              skyltar med det, så tobaksmärkenas namn och deras logotyper finns
              inte framme i kassan. Man har inte cigaretter, snus och andra
              tobaksprodukter fullt synliga, utan de finns under disk. De som
              vill köpa får alltså be om dem. Det här har fått positiva effekter
              i Norge, där det finns ett starkt stöd hos befolkningen för att
              framför allt förhindra nyrekrytering.
            </seg>
          </u>
          <u>
            <seg>
              När vi talar om rökning tror jag att det mest effektiva sättet
              är att förhindra att man börjar. De flesta är i 15-årsåldern.
              Jag tycker att det är hemskt att man kanske ska leva med ett livslångt
              beroende som i många fall är ofrivilligt när man fattar beslutet
              när man är så ung. Att förebygga att fler ungdomar börjar röka
              tror jag är något av det viktigaste vi kan göra.
            </seg>
          </u>
          <u>
            <seg>
              I tobakskonventionen från FN sägs det att på sikt ska all marknadsföring
              av tobak förbjudas. Det betyder alltså inte förbud mot försäljning
              av tobak men däremot förbud mot marknadsföring. Vi kan se redan
              i dag att man kraftigt har begränsat reklamen för tobak, vilket
              jag tror att de flesta tycker är någonting positivt. Men fortfarande
              har vi marknadsföringen i butikerna som dessutom är ganska aggressiv.
            </seg>
          </u>
          <u>
            <seg>
              Om vi kunde få ett exponeringsförbud i Sverige tror jag att det
              skulle vara ett viktigt steg i rätt riktning.
            </seg>
          </u>
          <note type="speaker">
            Anf. 24 Statsrådet MARIA LARSSON (KD):
          </note>
          <u>
            <seg>
              Herr talman! Rökning är en av de allra största hälsofarorna.
              Det är väl känt i Sverige och i övriga världen i dag. Det är en
              kunskap som vi måste ta till vara, och det är anledningen till
              att Sverige har gjort ett mycket aktivt arbete genom åren och
              att vi fortsatt gör det.
            </seg>
          </u>
          <u>
            <seg>
              Låt mig bara säga att även om vi har mycket kvar att göra i vårt
              land är vi bäst i Europa när det gäller antal rökare sett till
              befolkningen. Vi är bäst i Europa, och det betyder att vi har
              gjort ett bra förebyggande arbete.
            </seg>
          </u>
          <u>
            <seg>
              Men fortsatt är det så att en miljon människor röker varje dag.
              Det var två miljoner på 1980-talet, så vi har halverat antalet
              sedan den tiden. Men vi har fortsatt en miljon människor som röker.
              Det betyder att vi har mer att göra och fler utmaningar. Men andra
              länder har ännu fler utmaningar.
            </seg>
          </u>
          <u>
            <seg>
              Därför är det bra att hela Europa nu är på fötter och arbetar
              aktivt med att få ned antalet rökare. Det kommer att vara den
              största folkhälsovinsten att inkassera de kommande åren, till
              gagn för individen men också till gagn för samhällena.
            </seg>
          </u>
          <u>
            <seg>
              Det här har varit ett mycket aktivt arbete från svensk sida.
              Naturligtvis var WHO:s direktiv någonting som vi välkomnade både
              när det skrevs och när förhandlingar fördes 2008. Men det ingår
              alltid också att man måste stämma av mot den grundlag och de lagar
              som man har på det nationella planet. Då hittade vi en möjlig
              framkomlig väg.
            </seg>
          </u>
          <u>
            <seg>
              Jag har också välkomnat att vi nu tittar på partibidragen. Gunvor
              G Ericson vet att Kristdemokraterna har välkomnat det. Remissomgången
              är avslutad, och Justitiedepartementet bereder en proposition
              som ska kunna ge oss en form för hur vi redovisar partibidrag.
              Där är vi i dag, och det tycker jag är bra.
            </seg>
          </u>
          <u>
            <seg>
              Tillbaka till rökningen: Vi fortsätter att göra massor med saker.
              Vi tittar också på vad man gör i andra länder och hämtar hem erfarenheter
              från vad som är lyckat och vad som är mindre lyckat. En sådan
              sak är att vi till exempel låter Folkhälsoinstitutet nu titta
              på: Har vi fler offentliga miljöer där människor utsätts för passiv
              rökning och inte kan välja bort det? Finns det anledning att införa
              fler rökfria ytor i vår omgivning? Det är en sådan ytterligare
              komponent som vi nu tittar på, och vi hoppas få ett förslag från
              Folkhälsoinstitutet inom en nära framtid.
            </seg>
          </u>
          <u>
            <seg>
              Det jag tror är allra viktigast att arbeta med är attityder,
              att få de 20 000 ungdomarna som börjar röka att inse att man varken
              är cool eller någonting annat när man använder sig av cigaretter
              utan utsätter sig för en enormt stor hälsorisk.
            </seg>
          </u>
          <u>
            <seg>
              Attitydarbetet är centralt, och jag menar att vi också gör det
              bäst när vi håller samman alkohol, narkotika, tobak och dopningsmedel.
              Vi ser en samverkan, och vi har en samlad strategi för det. Vi
              kan också använda samma metoder för preventionsarbetet.
            </seg>
          </u>
          <u>
            <seg>
              Jag skulle vilja säga att attitydarbetet har varit en viktig
              framgång i den framgångssaga som vi ändå har noterat i Sverige,
              med 240 000 färre rökare på tio år. Det sker en nedgång, och den
              nedgången fortsätter. Den senaste statistiken visar att rökningen
              fortsätter att minska. Det är någonting som vi ska vara glada
              för, men vi måste fortsätta att arbeta aktivt framåt, både för
              att förhindra nyrekrytering och för att få dem som röker i dag
              att sluta röka.
            </seg>
          </u>
          <note type="speaker">
            Anf. 25 GUNVOR G ERICSON (MP):
          </note>
          <u>
            <seg>
              Herr talman! Ja, det är bra att rökningen minskar. Men vi har
              ett stort problem, för nyrekryteringen ökar. De senaste siffrorna
              visar att det var ungefär 16 000 nya rökare för några år sedan.
              Nu har de ökat till 20 000. Det är inte positivt.
            </seg>
          </u>
          <u>
            <seg>
              Reklamen lockar nya rökare. Tobaksindustrin liksom all kommersiell
              verksamhet drivs naturligtvis av ekonomisk vinst. Men det som
              skiljer tobaksbolagen från annan industri är att produkterna de
              tillverkar tar död på mer än hälften av kunderna i förtid. Det
              är 6 000 dödsfall varje år i Sverige.
            </seg>
          </u>
          <u>
            <seg>
              Därmed är behovet av nyrekrytering stort, och finurligheten är
              också stor när ungefär 20 000–25 000 behöver rekryteras årligen
              så som tobaksindustrin förmodligen tänker.
            </seg>
          </u>
          <u>
            <seg>
              Det blir också problematiskt att tänka så här: Det är svårt att
              fånga in rökare när de blir äldre. Har man inte börjat röka i
              25-årsåldern är det ganska troligt att man inte kommer att röka
              alls. 88 procent av alla vuxna dagligrökare tar sin första cigarett
              före 18 års ålder. När vi har en åldersgräns på 18 år måste vi
              alltså se till att den fungerar.
            </seg>
          </u>
          <u>
            <seg>
              Kunskapen att det är viktigt med marknadsföring i direkt anslutning
              till köpet av en vara har funnits länge. Men fokuseringen på reklam
              och andra försäljningsdrivande aktiviteter på försäljningsställen
              tog verkligen fart i samband med att marknadsföring av tobak förbjöds
              i exempelvis tidningar och tv. Då var man snabbt på tårna och
              utvecklade strategier för att nå kunderna i detaljhandelsmiljön.
              Där har lagstiftningen inte legat i fas.
            </seg>
          </u>
          <u>
            <seg>
              Är Maria Larsson villig att ta upp frågor om dold försäljning,
              om att förändra cigarettpaketens innehåll och om marknadsföring
              av smaktillsatser? Det är marknadsföring som visserligen EU pekar
              på, men där Sverige inte riktigt har tagit steget fullt ut.
            </seg>
          </u>
          <u>
            <seg>
              Jag har för mig att det är flera år sedan Maria Larsson tog upp
              förslaget att ha fler rökfria miljöer. Jag tycker att det är bra,
              men när kommer det konkreta förslaget? När ska man slippa passera
              en sjukhusentré där rökning är tillåten för att komma in på sjukhuset?
            </seg>
          </u>
          <u>
            <seg>
              Rökstopp i sjukvården när patienten ska opereras har gett väldigt
              positiva resultat på många håll, inte minst medicinskt. Men det
              har också visat sig att personer blir rökfria även ett år efter
              operation.
            </seg>
          </u>
          <u>
            <seg>
              Visst, attityder har stor betydelse. Men det behövs också insatser
              som gör att det inte är enkelt att få tag i cigaretter när man
              är under 18 år. Attityden påverkas även av hur industrin jobbar
              med att rekrytera nya rökare, till exempel på krogen på kvällen.
            </seg>
          </u>
          <u>
            <seg>
              År 2002 satte regeringen upp fyra tobaksförebyggande delmål:
              tobaksfri livsstart från 2014, en halvering till 2014 av antalet
              unga som börjar röka eller snusa, en halvering till 2014 av andelen
              rökare i de grupper som röker mest och att ingen ofrivilligt ska
              utsättas för rök i sin omgivning. År 2014 är snart.
            </seg>
          </u>
          <note type="speaker">
            Anf. 26 HILLEVI LARSSON (S):
          </note>
          <u>
            <seg>
              Herr talman! Ja, det är sant att rökningen har minskat. Jag tror
              att det finns ett starkt samband mellan det och de åtgärder som
              har vidtagits.
            </seg>
          </u>
          <u>
            <seg>
              Jag kan dock inte se någon anledning att stanna vid det vi har
              uppnått. Det är fortfarande alldeles för många ungdomar som börjar
              röka redan på högstadiet.
            </seg>
          </u>
          <u>
            <seg>
              Ju tidigare man börjar, desto större är risken att det är svårt
              att sluta senare om man vill det. Det är väldigt många som vill
              det men tycker att det är svårt.
            </seg>
          </u>
          <u>
            <seg>
              Dessutom är det så att om man börjar röka senare har man större
              chans att leva längre med livskvalitet. Det bästa är naturligtvis
              att inte börja över huvud taget. Men ju yngre man är när man börjar,
              desto fler skador riskerar man att dra på sig. Då skadar tobaken
              kroppen i väldigt många år.
            </seg>
          </u>
          <u>
            <seg>
              Allt vi kan göra för att skjuta upp tobaksdebuten och helst se
              till att den inte äger rum över huvud taget tror jag är det viktigaste
              för att minska tobakens skadeverkningar.
            </seg>
          </u>
          <u>
            <seg>
              När det gäller försäljningsställen finns det ingen anledning,
              tycker jag, till att tobaksföretagen ska kunna göra sin marknadsföring
              i butiken. Nu har man ju förbjudit tobaksreklam till exempel i
              tv, men varför ska de göra reklam i affärerna?
            </seg>
          </u>
          <u>
            <seg>
              Där är det ju dessutom väldigt nära till hands att köpa. Om man
              ser reklam i ett sammanhang tänker man kanske inte så mycket på
              det ett par dagar senare. Om man däremot ser reklamen precis när
              man står i kassan kan det faktiskt bli så att impulsen gör att
              man handlar. Det gäller både barn och ungdomar, men det gäller
              även vuxna – kan vi minska rökningen är det ju också positivt.
            </seg>
          </u>
          <u>
            <seg>
              Sedan tror jag att vi till detta med exponeringsförbud borde
              lägga bättre kontroll av försäljning till minderåriga. Det är
              bevisligen många under 18 år som kan köpa sin tobak i vanliga
              affärer. Man borde ha bättre kontroll av tobaksförsäljningen eftersom
              den inte fungerar.
            </seg>
          </u>
          <note type="speaker">
            Anf. 27 Statsrådet MARIA LARSSON (KD):
          </note>
          <u>
            <seg>
              Herr talman! Ja, de svenska målen börjar vi närma oss årtalet
              för – 2014 nämnde Gunvor G Ericson. Det är bra att ha mål att
              inrikta sin verksamhet mot.
            </seg>
          </u>
          <u>
            <seg>
              Även om vi kanske inte har en helt rökfri uppväxtmiljö för exakt
              alla barn kan vi se att rökningen bland gravida mödrar har sjunkit
              dramatiskt. Det är nästan inga gravida kvinnor som röker i dag.
              Det är en stor framgång – vi börjar skydda barnet redan när det
              finns i magen.
            </seg>
          </u>
          <u>
            <seg>
              Vi kan också se att föräldrar sällan röker inomhus när de har
              spädbarn i sina familjer.
            </seg>
          </u>
          <u>
            <seg>
              När det gäller målet att halvera antalet vuxna som börjar röka
              har vi en bit kvar. Men låt mig återigen säga att vi nu har uppmätt
              den lägsta andelen rökare i årskurs 9 som någonsin har uppmätts
              sedan CAN började presentera sina siffror 1997.
            </seg>
          </u>
          <u>
            <seg>
              Vi har aldrig haft så låga nivåer i årskurs 9. Jag hoppas att
              det ska följa med upp till årskurs 2 på gymnasiet, för där ser
              det inte riktigt lika bra ut i dagsläget. Men det här är en väldigt
              bra början.
            </seg>
          </u>
          <u>
            <seg>
              Nu är naturligtvis vår målsättning att inrikta oss mot dem som
              fortfarande börjar röka. Därför är många av våra insatser när
              det gäller preventionsarbetet inriktade mot de unga.
            </seg>
          </u>
          <u>
            <seg>
              Det är därför vi höjer tobaksskatten – vi vet att ungdomar är
              mer priskänsliga. Pris och tillgång är vad som styr ungdomar,
              tillsammans med vilka attityder de omges av. Då handlar det om
              att göra det så svårt som möjligt att köpa. Det ska vara dyrt,
              men det ska också vara så att ålderskontrollen upprätthålls.
            </seg>
          </u>
          <u>
            <seg>
              Därför är jag väldigt glad att vi nu kan återinföra möjligheterna
              för kommunerna att använda sig av provköp. Justitieombudsmannen
              tog den möjligheten ifrån oss för ett tag sedan, men nu är vi
              framme vid ett nytt lagförslag som ger lagstöd för kommunerna
              att använda sig av provköp. Det är en av de mest effektiva kontrollåtgärderna,
              och den är definitivt riktad för att skydda unga från att köpa
              cigaretter.
            </seg>
          </u>
          <u>
            <seg>
              Låt mig också säga att jag tycker att det är väldigt bra med
              EU:s tobaksproduktsdirektiv, där vi har varit synnerligen aktiva.
              Jag talade med kommissionären så sent som i förra veckan om hur
              vi kan skjuta på så att vi får det i hamn.
            </seg>
          </u>
          <u>
            <seg>
              En viktig sak som kanske inte har diskuterats så mycket, men
              som jag tror kommer att bli mycket betydelsefull framöver, är
              att vi kommer att få en märkning på alla tobaksprodukter med möjlighet
              till spårbarhet. Det gör att smugglingen blir lättare att identifiera.
              Man kommer att kunna bekämpa smugglingen på ett annat sätt tack
              vare den här spårbarheten.
            </seg>
          </u>
          <u>
            <seg>
              Det är väldigt mycket positivt som händer och som ligger i pipeline,
              där vi har återkommit med förslag för att ytterligare stävja tobaksbruket
              bland unga. Det är precis som interpellanten och också Hillevi
              Larsson beskriver: Om man kan skjuta upp tobaksdebuten är chansen
              mycket större att man förblir tobaksfri resten av livet.
            </seg>
          </u>
          <u>
            <seg>
              Att höja debutåldern år för år i den här positiva statistiken
              är verkligen en målsättning, och vi är som sagt bäst i Europa.
            </seg>
          </u>
          <note type="speaker">
            Anf. 28 GUNVOR G ERICSON (MP):
          </note>
          <u>
            <seg>
              Herr talman! Jag upprepar min ursprungliga fråga: Vad vill regeringen
              konkret göra för att leva upp till tobakskonventionens artikel
              5.3? Den säger att folkhälsopolitiken ska skyddas från kommersiella
              intressen och andra krafter inom tobaksindustrin.
            </seg>
          </u>
          <u>
            <seg>
              Är regeringen villig att införa dold försäljning?
            </seg>
          </u>
          <u>
            <seg>
              Är regeringen villig att ha bättre kontroll av butiker så att
              de inte säljer till dem under 18 år? Jag tyckte att statsrådet
              Maria Larsson faktiskt antydde att man skulle ha bättre kontroller.
              Men är man då också beredd att stänga av butiker och inte tillåta
              att de säljer tobak under till exempel sex månader eller ett år
              om de bryter mot reglerna?
            </seg>
          </u>
          <u>
            <seg>
              När det gäller attitydarbetet, vad tänker regeringen göra åt
              de rekryteringskampanjer eller vad man nu ska kalla dem som faktiskt
              förekommer i krogvärlden och andra miljöer? Där bjuder man på
              cigaretter, och det är inte alldeles tydligt att man upprätthåller
              ålderskontrollen.
            </seg>
          </u>
          <u>
            <seg>
              Är regeringen beredd att göra någonting konkret för att påverka
              krafterna när det gäller industrin?
            </seg>
          </u>
          <note type="speaker">
            Anf. 29 Statsrådet MARIA LARSSON (KD):
          </note>
          <u>
            <seg>
              Herr talman! Jag vill tacka för debatten. Jag tror att det har
              framgått att vi är beredda att göra väldigt mycket på det här
              området, att vi har gjort mycket och att vi inte tycker att det
              är färdigarbetat utan att vi kommer att fortsätta.
            </seg>
          </u>
          <u>
            <seg>
              Jag har nämnt saker som är på gång. Vad som ligger i framtiden
              ska jag inte berätta om i dag, men självklart händer det saker
              hela tiden.
            </seg>
          </u>
          <u>
            <seg>
              Prisinstrumentet är centralt. Det är det för vuxna men allra
              mest för ungdomar. Det är viktigt att kunna upprätthålla kontrollen.
              Det är därför som vi inför provköp igen. Vi har fått nästla oss
              fram för att kunna göra det.
            </seg>
          </u>
          <u>
            <seg>
              Att ha en efterlevnadskontroll också när det gäller marknadsföring
              är centralt. Marknadsföringen får inte gå utöver de riktlinjer
              som vi har fastställt. Det är väldigt viktigt. Marknadsföringen
              påverkar kanske ungdomar allra mest.
            </seg>
          </u>
          <u>
            <seg>
              Självklart ska vi också arbeta vidare med attityder. Här använder
              vi inte minst ideella organisationer, där ungdomar är ute och
              berättar för andra ungdomar.
            </seg>
          </u>
          <u>
            <seg>
              Sedan tror jag också att det finns en dold kraft som ännu inte
              är utnyttjad: alla föräldrar, som är de viktigaste personerna
              för sina barn. De kan faktiskt användas i preventionsarbetet.
              Vi har sett det väldigt tydligt på alkoholområdet, där föräldrar
              har slutat langa och bjuda sina ungdomar på alkohol hemma sedan
              de fått kunskap om att det också ökar risken för de unga att bli
              större konsumenter. Det kan vi också använda i det förebyggande
              arbetet när det gäller tobak. Det är en lite outnyttjad kraft.
              Vi behöver nog ta nya krafttag för att använda också föräldrarna
              på ett bättre sätt.
            </seg>
          </u>
          <note>
            Tack för debatten!
          </note>
          <note>
            Överläggningen var härmed avslutad.
          </note>
          <note>
            13 § Svar på interpellationerna 2013/14:74 och 82 om konkurrensneutrala
            villkor för företagare
          </note>
          <note type="speaker">
            Anf. 30 Finansminister ANDERS BORG (M):
          </note>
          <u>
            <seg>
              Herr talman! Teres Lindberg har frågat näringsministern när propositioner
              om personalliggare i byggbranschen och om månadsvis redovisning
              av anställdas inkomster och skatter kommer till riksdagen.
            </seg>
          </u>
          <u>
            <seg>
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <note>
            Carina Adolfsson Elgestam har frågat mig om regeringen avser
            att följa riksdagens beslut och under 2013 återkomma till riksdagen
            med ett förslag om individuell månadsredovisning av anställdas
            löner och skatter samt vilka åtgärder jag avser att vidta för
            att säkra konkurrensneutrala villkor för företagare.
          </note>
          <note>
            Frågorna är ställda mot bakgrund av att riksdagen i januari i
            år i ett tillkännagivande begärde att regeringen under 2013 skulle
            återkomma till riksdagen med förslag om personalliggare i byggbranschen
            och om månadsuppgifter, som kan träda i kraft den 1 januari 2014.
          </note>
          <u>
            <seg>
              Regeringen har bedömt att utredarens förslag i Ds 2009:43 om
              närvaroliggare och kontrollbesök inte kan läggas till grund för
              lagstiftning när det gäller byggbranschen. I stället anser regeringen
              att frågan om hur ett kontrollsystem för byggbranschen kan vara
              utformat behöver utredas ytterligare. En utredare arbetar med
              dessa frågor och ska redovisa sina förslag den 31 januari 2014.
            </seg>
          </u>
          <u>
            <seg>
              När det gäller Månadsuppgiftsutredningens förslag har regeringen,
              bland annat mot bakgrund av remissinstansernas synpunkter, funnit
              att det inte är lämpligt att genomföra utredningens förslag.
            </seg>
          </u>
          <u>
            <seg>
              Regeringen avser att återkomma till riksdagen med anledning av
              riksdagens tillkännagivande. Jag vill inte föregripa den redovisningen.
            </seg>
          </u>
          <u>
            <seg>
              När det gäller frågan om konkurrenssnedvridande skattefusk har
              vi en samsyn om vikten av att bekämpa skattefusk och att göra
              det effektivt. Därför har regeringen redan genomfört ett antal
              åtgärder för att minska fusket. Jag kan nämna ROT- och RUT-avdragen
              och utökningen av reglerna om kassaregister till att avse även
              torg- och marknadshandeln som två exempel på vidtagna åtgärder
              mot svartarbete och för en ökad vit sektor.
            </seg>
          </u>
          <note type="speaker">
            Anf. 31 TERES LINDBERG (S):
          </note>
          <u>
            <seg>
              Herr talman! Jag vill tacka finansministern för svaret. Jag vill
              också be riksdagen om ursäkt för att jag har ett sakfel i min
              interpellation. Jag skriver att det är 10 miljarder som samhället
              går miste om på grund av svart arbetskraft i byggbranschen, men
              det är naturligtvis fel. Det är 20 miljarder. I skrift är det
              ett litet sakfel – en etta i stället för en tvåa – men i verkligheten
              är det dubbelt så mycket. 20 miljarder är väldigt mycket pengar.
            </seg>
          </u>
          <u>
            <seg>
              Det som föranledde min interpellation var en fråga som jag ställde
              till näringsministern. Jag skrev den också i interpellationen,
              men det var inte den frågan som finansministern svarade på här.
              Frågan var om regeringen har gjort ställningstagandet att det
              är i sin ordning att obstruera mot riksdagens uttalade vilja.
              Den frågan har jag inte fått svar på.
            </seg>
          </u>
          <u>
            <seg>
              När jag ställde frågan till näringsministern fick jag egentligen
              inget svar alls annat än att vi var småföretagarfientliga. Jag
              ville ha ett resonemang om på vilket sätt enkel månadsrapportering
              är småföretagarfientligt.
            </seg>
          </u>
          <u>
            <seg>
              Det finns erfarenheter från åtminstone två av våra grannländer.
              Både Danmark och Finland rapporterar om att man har den typen
              av redovisning och inte ser några som helst problem med det. Både
              företagare och myndigheter tycker att det fungerar alldeles utmärkt.
            </seg>
          </u>
          <u>
            <seg>
              Jag vill framhålla för regeringen att vi lever i en ganska ny
              tid. Det är stor skillnad från när jag gick i grundskolan och
              när finansministern gick i grundskolan, vilket var ytterligare
              några år tidigare. Då hade vi inga datorer över huvud taget. I
              dag sker dock i praktiken all administration och redovisning med
              hjälp av datorer. Vad detta handlar om är att man ska skicka en
              fil en gång i månaden i stället för en gång om året. Det är klart
              att det inledningsvis finns några nya administrativa rutiner man
              som företagare behöver bygga upp, men senare handlar det kanske
              bara om några minuter mer om året.
            </seg>
          </u>
          <u>
            <seg>
              Argumentet att det skulle vara så stort byråkratiskt krångel
              stämmer helt enkelt inte. En enkel månadsrapportering skulle skapa
              problem bara för dem som medvetet vill undanhålla myndigheterna
              information.
            </seg>
          </u>
          <u>
            <seg>
              Indirekt stöttar regeringen alltså dem som håller på med ekonomisk
              brottslighet. Många gånger är det ganska grov ekonomisk brottslighet
              vi talar om. Själv är jag ofta ganska godtrogen av mig och tänker
              att en finansminister väl inte kan tacka nej till 20 miljarder,
              eller egentligen 70 miljarder, som ju är vad svart arbetskraft
              handlar om – 70 miljarder extra i statskassan. Det är ju massor
              av pengar!
            </seg>
          </u>
          <u>
            <seg>
              Jag anar ugglor i mossen här. Vad är egentligen syftet? Vad är
              det regeringen är ute efter? Är det ideologiskt, kanske?
            </seg>
          </u>
          <u>
            <seg>
              Det är lätt att bli lite konspiratorisk. Jag kan inte låta bli
              att fundera på om regeringens syfte faktiskt är att tvinga fram
              lönedumpning och pressa arbetsvillkoren nedåt. Vad skulle det
              annars handla om, Anders Borg?
            </seg>
          </u>
          <note type="speaker">
            Anf. 32 CARINA ADOLFSSON ELGESTAM (S):
          </note>
          <u>
            <seg>
              Herr talman! Det som vi debatterar här i eftermiddag är en oerhört
              viktig fråga som gäller konkurrenssituationen för alla våra företag.
            </seg>
          </u>
          <u>
            <seg>
              Senast på morgonen i dag åkte jag med en taxichaufför som tydligt
              pekade på detta. Han hade tidigare haft sju anställda i sitt företag
              men klarade inte konkurrensen på marknaden, där andra taxibolag
              hade valt att använda några av de system som finns på arbetsmarknaden
              för att långtidsarbetslösa ska komma i jobb. Man hade satt i system
              att kontinuerligt använda den typen av arbetskraft, som fick arbetspröva
              en viss tid och sedan gå hem igen medan arbetsgivaren tog in nya.
              Han sade till mig: Jag klarar inte av att konkurrera med sådana
              företag, utan jag fick säga upp mina anställda. För jag tycker
              själv, personligen, att vi ska ha kollektivavtal och att alla
              företag ska ha det och följa det.
            </seg>
          </u>
          <u>
            <seg>
              Den här företagaren menade att det ska vara ordning och reda
              på arbetsmarknaden. Och vi vill inte ha oseriösa företag.
            </seg>
          </u>
          <u>
            <seg>
              Ministern har lämnat ett svar i kammaren i dag. På ett eller
              annat sätt känns det som att finansministern inte tar den här
              frågan på allvar. Det här handlar om alla branscher. Jag kan bli
              lite mörkrädd av finansministerns svar. Han säger: Ja, vi är överens
              om att vi ska bekämpa skattefusk. Så långt är vi nog överens.
              Men man pekar på ROT och RUT, som om det är själva lösningen.
              Det här problemet är gigantiskt och finns snart inom alla branscher.
              Då är problemet större än så, och då behövs det rejäla åtgärder.
            </seg>
          </u>
          <u>
            <seg>
              Om man skulle använda månadsuppgifter som ett redskap, ett verktyg,
              skulle det betyda att alla företag, oavsett bransch, skulle använda
              samma verktyg och redovisa på samma sätt. Teres Lindberg visade
              tidigare i sitt inlägg på att vi i dag har datasystem som på ett
              ganska enkelt sätt kan sammanfatta det här. Det blir alltså inte
              krångligare regler för företagen utan snarare tryggare regler
              för företagen om man på ett seriöst sätt går in och arbetar med
              månadsuppgifter. Då skulle alla företag vara tvungna att redovisa
              exakt samma sak för varje anställd person. Det är då det ute på
              arbetsmarknaden skulle bli lika möjligheter för företagen. Det
              skulle då inte vara som i dag, när konkurrensen faktiskt är satt
              ur spel.
            </seg>
          </u>
          <u>
            <seg>
              Jag önskar att finansministern i sitt nästa inlägg skulle kunna
              redogöra för det ställningstagande som alliansregeringen har gjort
              utifrån vad remissinstanserna har sagt. Det är ju en av anledningarna
              till att man har lagt locket på och inte gått vidare i den här
              frågan. Jag utgår från, herr talman, att remissinstanserna har
              svarat lite olika och varit både för och emot.
            </seg>
          </u>
          <note type="speaker">
            Anf. 33 MARIA ABRAHAMSSON (M):
          </note>
          <u>
            <seg>
              Herr talman! Först kom det en korrigering av ett allvarligt skrivfel
              och sedan en insinuation om att regeringen egentligen står på
              fuskarnas sida. Är det en intellektuell debatteknik? Jag tycker
              inte det.
            </seg>
          </u>
          <u>
            <seg>
              Jag konstaterar att Teres Lindberg verkar tycka att det är en
              mer prioriterad uppgift här i världen att i ett tämligen högt
              tonläge svartmåla regeringen för det arbete den gör när det gäller
              att konstruktivt arbeta fram ett rättssäkert och robust skattekontrollsystem
              som ska gälla också för byggbranschen. Det var byggbranschen som
              din interpellation tog avstamp i. Jag skulle faktiskt vilja att
              Teres Lindberg förklarar för kammaren varför Socialdemokraterna
              inte vill att byggnadsarbetare ska omfattas av ett lika säkert
              kontrollsystem som frisörer och restauranganställda.
            </seg>
          </u>
          <u>
            <seg>
              Vad gäller frågan om skattefuskets konkurrenssnedvridning skulle
              jag vilja glädja interpellanterna, båda två, med Skatteverkets
              senaste företagarundersökning. Det är en smärre sensation. Då
              tänker jag inte främst på att företagarna numera känner ett starkt
              förtroende för Skatteverket. Förtroendet har ökat. Det finns ett
              förtroende för Skatteverket bland 79 procent av företagarna, jämfört
              med 64 procent för sex år sedan. Det intressanta där tycker jag
              är: Vad är det som gör att företagare känner och hyser starkare
              förtroende för Skatteverket? Vad är det som gör att hela 51 procent
              av företagarna i dag tycker att Skatteverket är duktigt på att
              motarbeta skattefusk bland företagare, även i byggbranschen? Vad
              är det för någonting som gör att företagarna är nöjda?
            </seg>
          </u>
          <u>
            <seg>
              Jo, det hänger faktiskt ihop med en del reformer som regeringen
              har genomfört sedan 2007 och framåt. Här kan jag läsa rakt ur
              Skatteverkets egen promemoria. Det handlar om personalliggare,
              omvänd skattskyldighet när det gäller moms i byggbranschen, kassaregister,
              ROT- och RUT-avdrag, nedsättning av avgifterna för egenföretagare
              och sänkt restaurangmoms.
            </seg>
          </u>
          <u>
            <seg>
              Vi hörde finansministern tala om att det senast den 31 januari
              kommer förslag som tar sikte på byggbranschen. Vill man inte lyssna
              på det gör man inte det, men man är inte särskilt seriös som skattefuskarbekämpare
              – det vill jag bara säga.
            </seg>
          </u>
          <note type="speaker">
            Anf. 34 ULF BERG (M):
          </note>
          <u>
            <seg>
              Herr talman! Jag tycker att det är intressant när Teres säger
              att vi lever i en ny tid. Jag tror inte att hon riktigt har uppfattat
              det, för det är precis som min kollega Maria säger. Vi har företagare
              och en allmänhet i dag som tycker betydligt sämre om svartjobb
              över huvud taget. Det visar att vi har vidtagit rätt åtgärder.
            </seg>
          </u>
          <u>
            <seg>
              Jag tror att det är attityder som är det viktigaste i bekämpningen
              av ekonomisk brottslighet. I interpellationsdebatten tidigare
              hörde vi om rökning. Här har kammaren beslutat om en gräns vid
              18 år. Ändå börjar man röka tidigare. Men vi vet att vi med A
              Non Smoking Generation och så vidare fick en helt annan attityd,
              och vi fick ned rökningen. Jag tror att det är precis samma sak
              vi behöver när det gäller ekonomisk brottslighet.
            </seg>
          </u>
          <u>
            <seg>
              Jag var på ett seminarium förra veckan och liknade den ekonomiska
              brottsligheten med vilda västern. Jag råkade kalla finansministern
              för en bra sheriff som ser till att träffa rätt. RUT och ROT är
              väl alldeles ypperliga exempel.
            </seg>
          </u>
          <u>
            <seg>
              Jag var i Ludvika och åt en lunch som säkert inte rekommenderas
              men som jag tyckte var god. Det var på ett gatukök. Jag träffade
              två golvläggare där som vittnade utifrån egen erfarenhet: Före
              2006, när vi jobbade svart, fick vi pengar direkt ur chefens hand
              på fredag när vi talade om hur mycket vi hade jobbat. Det förekommer
              inte i dag.
            </seg>
          </u>
          <u>
            <seg>
              Det förekommer inte. Varför? Jo, därför att allmänheten har kommit
              underfund med att det är otroligt bra att se till att få ett kvitto
              så att man kan få sitt avdrag.
            </seg>
          </u>
          <u>
            <seg>
              Jag är polis i botten. Jag vet att allmänheten är den bästa detektiv
              som finns. Det bästa vapnet är när allmänheten inte vill ha svarta
              jobb. Vi kan hitta på vilka regler som helst här, men jag tror
              att det är otroligt viktigt.
            </seg>
          </u>
          <u>
            <seg>
              Vi kan diskutera om det är 70 miljarder. Det finns en skattefelskarta
              som man ska se över. Den har levt länge. Där pratar man om 133
              miljarder. Man har gjort det lite skevt där, tycker jag. Den anställde
              som jobbar svart har blivit företagare i den statistiken. Det
              tycker jag är att, så att säga, kasta misstankar på företagare
              på ett felaktigt sätt. Det tycker jag att man ska ta upp vid kommande
              skattefelsutredningar. Bara för att man jobbar svart och att man
              då borde ha varit företagare blir man klassad som företagare.
              Det är inte helt rätt.
            </seg>
          </u>
          <u>
            <seg>
              När det gäller taxi finns det nu en remiss om en tömningscentral.
              Det är säkert ett steg i rätt riktning. Jag kan tycka att det
              vore intressant att titta på månadsuppgifter om det kan göras
              på ett väldigt smart sätt. Men ska vi smeta ut månadsuppgifter
              på precis allting, även när det inte finns problem? Är det mycket
              svartjobb i kommuner, landsting och stat? Nej, det tror inte jag.
              Här finns det alltså mycket som man måste fundera på.
            </seg>
          </u>
          <u>
            <seg>
              Jag ska fortsätta med liknelserna just när det gäller vikten
              av attityder. När man sätter upp en 30-skylt vid skolan är det
              viktigt att alla lever upp till det och känner för det, för polisen
              kan inte stå där varje dag. Men om alla känner att det är motiverat
              och rätt och om alla håller hastigheten blir det riktigt. Det
              är därför alliansregeringen har varit så otroligt framgångsrik,
              och Skatteverket har noterat detta. Rätt saker har gjorts, och
              de har uppfattats på rätt sätt av allmänheten. Allmänheten är
              den bästa polisen. Vi kan alla hjälpa till genom att se till att
              ta kvitton nästa gång vi gör en affär.
            </seg>
          </u>
          <note type="speaker">
            Anf. 35 HILLEVI LARSSON (S):
          </note>
          <u>
            <seg>
              Herr talman! Det här är ett problem på många sätt. Först och
              främst är det skattebortfallet, som kunde ha använts till välfärd.
              Men det allra värsta är att de seriösa företagen riskerar att
              bli utkonkurrerade av de oseriösa. Jag har själv träffat taxichaufförer
              som säger att de inte vet hur länge till de orkar. De vägrar att
              ägna sig åt samma metoder som de vet att många andra gör, det
              vill säga att inte betala in fullständiga skatter och avgifter.
              Hur länge klarar de detta?
            </seg>
          </u>
          <u>
            <seg>
              Seriösa företagare ska inte behöva känna trycket att själva börja
              använda sig av sådana metoder för att överleva ekonomiskt. Det
              finns mycket kvar att göra. Vi har verkligen inte nått ända fram.
            </seg>
          </u>
          <u>
            <seg>
              Låt oss se på det konkreta förslaget om personalliggare och månadsredovisningar
              av löner och skatter. Det är fråga om ett riksdagsbeslut. Det
              var i januari som beslutet fattades, och det har snart gått ett
              år. Oavsett vad man tycker om beslutet är det riksdagen som är
              högsta beslutande organ, och därför borde regeringen rätta sig
              efter riksdagens beslut.
            </seg>
          </u>
          <u>
            <seg>
              Det är ett bra förslag. Med personalliggare går det att ha ordentlig
              koll på de anställda. Med månadsredovisningar av löner och skatter
              blir det lättare att kontrollera att allt går rätt till.
            </seg>
          </u>
          <u>
            <seg>
              Jag kan inte förstå problemet med förslaget. Det borde givetvis
              vara så att regeringen kan genomföra förslaget. Nu hörde vi av
              finansministerns svar att huvudproblemet inte är att regeringen
              inte kan utan att regeringen inte vill. Det är allvarligt utifrån
              att det är ett bra förslag som kan bekämpa skattefusket, det är
              fråga om ett riksdagsbeslut och regeringen ska följa riksdagens
              beslut.
            </seg>
          </u>
          <u>
            <seg>
              Sedan finns annat som kan göras, till exempel fler oanmälda besök
              på företagen för att kontrollera att det som redovisas verkligen
              stämmer. Huvudentreprenören kan få ett större ansvar. Inom byggbranschen
              används ofta underentreprenörer. De kan finnas i flera led. Så
              länge inte huvudentreprenören har ett ansvar för vad underentreprenörerna
              gör är det risk för kaos, att en del av underentreprenörerna inte
              betalar in skatter eller inte betalar ut kollektivavtalsenliga
              löner, trots att de på papper säger att de ska göra så.
            </seg>
          </u>
          <u>
            <seg>
              Jag hoppas att regeringen kan tänka sig att gå vidare med att
              se till att huvudentreprenören får ett större ansvar för att det
              går rätt till i alla led. Huvudentreprenören får uppdraget, och
              huvudentreprenören anlitar i sin tur underentreprenörer för att
              genomföra uppdraget. Men eftersom huvudentreprenören är den som
              har fått uppdraget borde också denna part ha ett huvudansvar.
              Det skulle öka viljan att se till att det går rätt till och att
              se till att underentreprenörerna är seriösa. Det i sin tur gynnar
              också seriösa underentreprenörer, inte minst småföretag, som det
              i en hel del fall är fråga om. De ska inte gå under i konkurrensen
              mot oseriösa aktörer.
            </seg>
          </u>
          <u>
            <seg>
              Inom transportbranschen ser vi att situationen är så alarmerande
              att frågan är om de seriösa kan överleva på längre sikt. Med tanke
              på hur verkligheten ser ut återstår mycket att göra. Skatterna
              ska betalas in, kontrollen måste öka och de seriösa ska gynnas,
              inte de oseriösa.
            </seg>
          </u>
          <note type="speaker">
            Anf. 36 LARS BECKMAN (M):
          </note>
          <u>
            <seg>
              Herr talman! Det här är en viktig och bra debatt. Den visar skillnaden
              mellan Alliansens politik och Socialdemokraterna, som som vanligt
              mest ägnar sig åt plakatpolitik. När man lyssnar på de socialdemokratiska
              ledamöterna tänker man ungefär så här: Tänk om ni skulle lämna
              taxibilen någon gång – det förutsätter jag att ni gör – och göra
              ett företagsbesök.
            </seg>
          </u>
          <u>
            <seg>
              Uppenbarligen träffar ni företagare i taxibilar, och det är bra
              att ni gynnar taxibranschen, men pröva att åka till ett företag
              som är i den bransch ni pratar om. Läs inte bara Svenska Dagbladets
              debattsidor eller träffa LO:s ombudsmän. Fråga sedan om det har
              skett någon förändring sedan 2006. Ja, kommer företagen i måleribranschen
              och hantverksbranschen att säga. De kommer att säga att konsumenterna
              inte efterfrågar svarta tjänster längre.
            </seg>
          </u>
          <u>
            <seg>
              Däremot säger de längre söderut i Sverige att de har problem
              med företagsamma personer som konkurrerar med dem, men dessa driver
              inte företag. Det kan möjligtvis uttryckas så att det är en helt
              svart bransch. Om den bilden stämmer blir Månadsuppgiftsutredningen
              ett slag i luften. Dessa personer har förmodligen ingen bokföring
              och lämnar inte in några rapporter till Skatteverket. Där handlar
              det om att Skatteverket måste bekämpa den verksamheten ihop med
              andra rättsinstanser.
            </seg>
          </u>
          <u>
            <seg>
              Om analysen av den bilden är riktig, där företagen säger att
              de tack vare RUT- och ROT-avdraget inte får frågor längre, blir
              Socialdemokraternas politik obegriplig. Ni vill minska RUT-avdraget.
              I förra valrörelsen sade ni att ROT-avdraget var en konjunkturåtgärd,
              och så fort det blev högkonjunktur igen skulle ROT-avdraget tas
              bort. Vad ni tycker den här veckan vet jag inte, men det får vi
              väl besked om.
            </seg>
          </u>
          <u>
            <seg>
              Parallellt med detta har vi gjort det lönsamt att arbeta. Precis
              som Ulf Berg säger om mattläggarna, är det förmodligen så att
              konsumenten inte vill köpa svart, och parallellt vill inte medarbetarna
              arbeta svart. Tack vare jobbskatteavdraget och tack vare våra
              skatteförändringar har det blivit bättre och mer lönsamt att arbeta
              för dem som tidigare jobbade svart. Frågan är betydligt mer komplex
              än vad Teres Lindberg vill göra sken av.
            </seg>
          </u>
          <u>
            <seg>
              Det vore intressant att höra Teres Lindberg svara på frågan om
              de som ägnar sig åt ren svart verksamhet kommer att omfattas av
              Socialdemokraternas krav på rapportering månadsvis.
            </seg>
          </u>
          <note type="speaker">
            Anf. 37 Finansminister ANDERS BORG (M):
          </note>
          <u>
            <seg>
              Herr talman! En viktig utgångspunkt för debatten är att vi bör
              värdera hur skattesystemet fungerar för företagsamheten. Skatteverket
              har gjort en diger och omfattande undersökning av hur man ser
              på detta, och den ger positiva resultat. Om vi jämför 2005 och
              2013 kan vi se att förtroendet för Skatteverket har ökat dramatiskt
              under perioden. Det är en ökning från 50 procent av företagen
              till 70 procent av företagen som upplever att de i dag har förtroende
              för Skatteverket.
            </seg>
          </u>
          <u>
            <seg>
              Andelen av företagen som uppfattar att Skatteverket effektivt
              motverkar skattefusk har ökat från 12 procent till 30 procent.
              Det är nästan en tredubbling under åren. Samtidigt har antalet
              företag som uppfattar att de har varit utsatta för skattefusk
              dramatiskt minskat. Det har halverats från 20 till strax över
              10 procent. Det är naturligtvis positivt.
            </seg>
          </u>
          <u>
            <seg>
              Det har också visat sig i undersökningen att antalet företagare
              som inte känner till något företag som skattefuskar har ökat från
              40 till 60 procent av de undersökta företagen, medan antalet som
              uppfattar att de känner till företag som skattefuskar har minskat
              från 18 till 7 procent. Det har alltså skett en rätt betydande
              förskjutning i attityderna till skattefusk. Vi ska samtidigt notera
              att det har skett en lika tydlig kantring av opinionen från allmänhetens
              sida. Vi vet sedan tidigare undersökningar att antalet människor
              som är beredda att arbeta svart eller att köpa svarta tjänster
              har reducerats kraftigt.
            </seg>
          </u>
          <u>
            <seg>
              Det här är en utgångspunkt för diskussionen. En annan viktig
              utgångspunkt är att vi kan konstatera att byggbranschen har hanterat
              krisen på ett bra sätt. Byggbranschen har i termer av antalet
              sysselsatta klarat krisen bättre än de allra flesta jämförbara
              branscher. Nu har många branscher vuxit under åren eftersom sysselsättningen
              i Sverige har ökat. Men byggbranschen är ett av de områden där
              vi har haft en tydlig sysselsättningsökning.
            </seg>
          </u>
          <u>
            <seg>
              Vi kan konstatera att från 2009 har sysselsättningen i byggbranschen
              i Sverige ökat med 10 procent medan EU-genomsnittet har gått ned
              med väl över 10 procent.
            </seg>
          </u>
          <u>
            <seg>
              Båda de här utgångspunkterna tyder på att regeringens politik
              har fungerat. Det är ett antal saker som spelar roll här. Jobbskatteavdraget
              har varit centralt för att det ska löna sig bättre att arbeta
              och för viljan att arbeta vitt i den skattebetalande sektorn.
              ROT-avdragen har naturligtvis haft en avgörande betydelse för
              att vi ska få ned svartarbetet och skattefusket i den här sektorn.
              Jag skulle också tro att de sänkta arbetsgivaravgifterna för unga
              har spelat in eftersom det har gett unga människor bättre möjligheter
              att vara i branschen.
            </seg>
          </u>
          <u>
            <seg>
              Till detta kommer att regeringen har tillfört ett antal kontrollåtgärder
              och ett antal förbättringar av de administrativa processerna.
              Det handlar om omvänd momsföring och om ett antal kontrollmekanismer
              som har förstärkts.
            </seg>
          </u>
          <u>
            <seg>
              Det här är naturligtvis viktigt att man gör. Det är centralt
              att vi får in våra skatteintäkter. Det är centralt att vi får
              en process där vi fortsätter att förstärka skattesystemets legitimitet
              och motverkar skattefusk och skatteundandragande. Det är också
              därför regeringen har varit tydlig med att specifikt för byggbranschen
              säga att vi ska återkomma med ytterligare kontrollåtgärder. Vi
              har en utredning som i början av nästa år presenterar ett förslag
              som ska landa i att vi får ett väl fungerande sätt att minska
              och motverka skattefusket i byggsektorn. Det tror vi kommer att
              väl möta upp de intressen som finns hos branschen i den här frågan.
            </seg>
          </u>
          <note type="speaker">
            Anf. 38 TERES LINDBERG (S):
          </note>
          <u>
            <seg>
              Herr talman! För mig handlar den här frågan om två saker. Den
              handlar dels om vad osjyst konkurrens får för konsekvenser för
              företag som vill göra rätt för sig och för dem som jobbar i branschen,
              alltså de anställda, dels om vad vi skulle kunna göra för alla
              de pengar som aldrig kommer in utan försvinner ut någon annanstans.
            </seg>
          </u>
          <u>
            <seg>
              Jag bor i en stadsdel som heter Mariehäll och ligger tio kilometer
              härifrån. För ett och ett halvt år sedan hade partiföreträdarna
              för partierna i regeringen presskonferens ute i Annedal som ligger
              i den stadsdelen. Där byggs det just nu massor av bostäder. Jag
              tror att det totalt är 1 200 nya lägenheter som byggs.
            </seg>
          </u>
          <u>
            <seg>
              När jag kommer hem på kvällarna funderar jag på den där lilla
              lampan som lyser bakom byggplatsen och huruvida det är någon som
              faktiskt sover där eller inte.
            </seg>
          </u>
          <u>
            <seg>
              När jag går hemifrån på morgonen för att lämna min dotter på
              dagis passerar jag åtminstone fem, kanske tio, olika hus som just
              nu byggs. Då talar vi flerbostadshus. Det är hus med flera hundra
              nya lägenheter, kanske till och med tusen, som jag går förbi.
              När jag går hemifrån ser jag hur det från nästan varje källare
              i mitt bostadsområde kommer ut byggkillar på väg till jobbet.
              Det är människor som bor under vedervärdiga förhållanden, och
              det gör de som en konsekvens av den ekonomiska brottslighet som
              pågår i byggbranschen just nu och varje dag.
            </seg>
          </u>
          <u>
            <seg>
              På helgen, när jag tar en promenad, ser jag killarna, för det
              är nästan bara killar, som bygger byggställningar helt utan skyddsutrustning.
              Deras insats är deras eget liv, och det är en konsekvens av den
              ekonomiska brottslighet som pågår just nu i byggbranschen.
            </seg>
          </u>
          <u>
            <seg>
              Sjysta jobb förutsätter en sjyst konkurrens. Så är det inte i
              dag. Systematiskt staplas underleverantörer på underleverantörer,
              och ofta har de inte en enda anställd. Längst ut där nere står
              det någon kille eller ett par killar från Tjetjenien eller Kazakstan
              och jobbar för 30–50 kronor i timmen och bor under vedervärdiga
              förhållanden. Jag tycker inte att det är värdigt ett land som
              Sverige att ha det så.
            </seg>
          </u>
          <u>
            <seg>
              Tänk om vi i stället kom åt de där 70 miljarderna som svart arbete
              faktiskt handlar om. Om vi kunde få in dem, tänk vad vi skulle
              kunna göra i stället. Bara i byggbranschen handlar det om en tunnelbanesatsning
              om året, Anders Borg. Det är massor av pengar som skulle kunna
              skapa nya bostäder och infrastruktur. Det skulle kunna få ordning
              på skolan, vården och omsorgen. Allt detta skulle vi kunna göra
              för de pengarna.
            </seg>
          </u>
          <u>
            <seg>
              Det som den här debatten handlar om är att sjysta jobb förutsätter
              en sjyst konkurrens, ingenting annat. Och det handlar om allt
              det som vi skulle kunna använda pengarna till: bostäder, infrastruktur,
              skolan, vården och omsorgen. I stället för att fokusera på det
              här väljer regeringen att sänka skatten och inte göra något åt
              problemen i byggbranschen och det som också branschen skriker
              om. Allt annat är bara dumheter. Den seriösa byggbranschen står
              själv upp och säger: Hjälp oss! Vi behöver hjälp att komma åt
              de här problemen.
            </seg>
          </u>
          <note>
            Ta bollen, Anders Borg!
          </note>
          <note type="speaker">
            Anf. 39 CARINA ADOLFSSON ELGESTAM (S):
          </note>
          <u>
            <seg>
              Herr talman! Finansministern säger att förtroendet för Skatteverket
              har ökat. Jag kan bara med glädje konstatera att det är jättebra
              att det görs framsteg ute bland våra medborgare och företagare,
              att man känner större förtroende för Skatteverket.
            </seg>
          </u>
          <u>
            <seg>
              Jag har varit här i riksdagen ett tag, så jag vet att redan när
              vi påbörjade regelförenklingsarbetet med 291 steg mot enklare
              regler påbörjades förändringar på Skatteverket som gjorde att
              framför allt företagare uppfattade att det blev lättare i mötet
              med Skatteverket. Att alliansregeringen sedan har fortsatt att
              utveckla detta arbete är bara positivt, för det är bra för Sverige
              och bra för vår tillväxt. Om detta kan vi vara helt överens, men
              när jag lyssnar av debatten här i kammaren kan jag bara konstatera
              att vi har olika bilder av verkligheten.
            </seg>
          </u>
          <u>
            <seg>
              Jag kan inte låta bli att säga till såväl Maria Abrahamsson som
              Ulf Berg och Lars Beckman: Hallå, kliv ut i verkligheten! Jag
              kan tala om för Lars att vi socialdemokrater gör kontinuerliga
              företagsbesök, varje vecka. Jag kan också lägga till att genom
              framför allt rapporteringen från olika medier går det inte en
              vecka utan att vi får veta att det finns medmänniskor från flera
              länder, inte minst inom EU, som blir utnyttjade i Sverige av oseriösa
              företagare. Man kan inte blunda för detta och stå här i kammaren
              och uttrycka diverse saker som inte bygger på någon verklighet
              utan som faktiskt är plakatpolitik.
            </seg>
          </u>
          <u>
            <seg>
              De tre moderata medlöpare som finansministern har som hjälp i
              den här debatten är ju här för att blanda bort korten. Min interpellation
              handlar om konkurrens på lika villkor, och jag är helt övertygad
              om att alla företag och även svenska folket vill ha konkurrens
              på lika villkor. När det då av någon anledning finns en del oseriösa
              företagare som väljer att utnyttja människor kan man inte sitta
              här i riksdagen och blunda, som Moderaterna så tydligt visar att
              de gör i sina olika debattinlägg. Håll er i stället till det som
              är fakta, för vi kanske kan vara överens om att vi vill ha konkurrensneutralitet
              mellan våra olika företag på den svenska marknaden.
            </seg>
          </u>
          <u>
            <seg>
              Oseriösa arbetsgivare eller företagare förekommer inte enbart
              inom byggbranschen, en bild som man försöker måla upp, utan det
              finns inom alla branscher. Det är just därför vi vill ha ett enhetligt
              system där alla branscher redovisar på samma sätt, för det är
              ju då det kan bli konkurrensneutralitet.
            </seg>
          </u>
          <u>
            <seg>
              Man kan fundera på om Konkurrensverket över huvud taget har gjort
              någon utredning om hur det här påverkar konkurrensen mellan företagen.
              Det kanske finansministern kan svara på i nästa inlägg, precis
              som finansministern kanske kan återkomma till det som jag frågade
              om i mitt första inlägg, det vill säga: Vad sade remissinstanserna
              angående månadsredovisningen?
            </seg>
          </u>
          <note type="speaker">
            Anf. 40 MARIA ABRAHAMSSON (M):
          </note>
          <u>
            <seg>
              Herr talman! Vi är helt överens om att byggbranschen har problem
              med svartarbete, och båda sidor tycker att det är angeläget att
              komma till rätta med det.
            </seg>
          </u>
          <u>
            <seg>
              Det här utreddes, och 2009 kom ett förslag som underkändes av
              remissinstanserna. Jag tror att även Byggnads var delvis kritiskt
              till förslaget.
            </seg>
          </u>
          <u>
            <seg>
              Vad gör man då om man tar ansvar? Jo, man får utreda saken på
              nytt och täppa till där det finns luckor. Det gjorde regeringen,
              och vi hörde finansministern säga att det kommer ett förslag den
              31 januari.
            </seg>
          </u>
          <u>
            <seg>
              Ska vi på en arbetsplats ha ett kontrollsystem som också innebär
              sanktioner, att vi kan straffa människor, måste systemet vara
              rättssäkert. Det var inte förslaget som kom 2009, och det var
              därför det underkändes.
            </seg>
          </u>
          <u>
            <seg>
              Jag kan inte förstå varför socialdemokrater tycker att byggnadsarbetare
              ska jobba på en mer rättsosäker arbetsplats än till exempel restauranganställda
              och frisörer.
            </seg>
          </u>
          <u>
            <seg>
              Herr talman! Jag vill ha besked från Socialdemokraterna om varför
              de ser på saken på detta vis. Varför ska byggnadsarbetare ha ett
              sämre och mindre robust och rättssäkert kontrollsystem? Svara
              gärna på det.
            </seg>
          </u>
          <note type="speaker">
            Anf. 41 ULF BERG (M):
          </note>
          <u>
            <seg>
              Herr talman! Till Carina: Det är mycket riktigt bra att det finns
              en och annan ledamot som har lite skit under naglarna och sådan
              bakgrund, och jag kan nog räkna mig till dem.
            </seg>
          </u>
          <u>
            <seg>
              En närstående till mig har jobbat på fyra fem olika företag inom
              byggbranschen. Är jag på riktigt bra humör kallar jag ett och
              ett halvt av dem seriöst. Täta kontakter med byggfacket för att
              slå larm resulterade i noll åtgärder. Det finns alltså mycket
              att göra, även för branschen själv.
            </seg>
          </u>
          <u>
            <seg>
              Det är lätt att lägga allt ansvar på Skatteverket, men jag tror
              inte att det kommer att fungera heller. Det bästa är att städa
              i sitt eget hus. Om NCC eller Skanska har fått en entreprenad
              ser de till att de som är underentreprenörer måste tillhöra branschsystemet.
            </seg>
          </u>
          <u>
            <seg>
              Det finns flera sådana bra exempel. Hotell- och Restaurangfacket
              har hårda krav på sina medlemmar.
            </seg>
          </u>
          <u>
            <seg>
              När kassaregistren kom till fanns det en och annan oseriös företagare.
              Jag var på Älvsjömässan med Skatteverket när ett branschförbund
              bildades just för att se till att de som fanns på plats var seriösa.
            </seg>
          </u>
          <u>
            <seg>
              Det måste tas ett ansvar. Byggföretagen borde ju vara bäst skickade
              att se när det finns oegentligheter.
            </seg>
          </u>
          <u>
            <seg>
              Vi är helt överens om att man naturligtvis ska vara kvar på marknaden
              för att man gör ett bra jobb, inte för att man fuskar mest. Här
              finns det en hel del att göra.
            </seg>
          </u>
          <u>
            <seg>
              Låt oss se lite positivt på framtiden. Den dagen vi bygger mer
              i trä i fabriker och sätter ihop kåkarna får vi också lättare
              att hålla kontroll.
            </seg>
          </u>
          <note type="speaker">
            Anf. 42 HILLEVI LARSSON (S):
          </note>
          <u>
            <seg>
              Herr talman! Det intressanta i denna debatt är varför regeringen
              inte går fram med det beslut som riksdagen fattade för nästan
              ett år sedan.
            </seg>
          </u>
          <u>
            <seg>
              Det är ett bra förslag. Till och med Skatteverkets generaldirektör
              har gått ut och ställt sig bakom förslaget på personalliggare,
              som innebär att man ska anteckna vilka som jobbar och när de jobbar
              så att människor inte blir utnyttjade och så att skatter och löner
              betalas på ett ordentligt sätt.
            </seg>
          </u>
          <u>
            <seg>
              Skatteverket anser att förslaget med personalliggare i byggbranschen
              skulle vara ett sätt att värna de seriösa aktörerna mot de oseriösa.
            </seg>
          </u>
          <u>
            <seg>
              Man har redan infört detta i restaurangbranschen och frisörbranschen,
              och det finns egentligen ingen anledning att inte gå vidare med
              byggbranschen.
            </seg>
          </u>
          <u>
            <seg>
              Byggbranschen är stor och viktig. Näst efter den offentliga sektorn
              är det den största branschen i Sverige. Vi vet att det finns skattefusk,
              svarta löner och icke kollektivavtalsenliga löner där man på papperet
              har kollektivavtalsenlig lön men betydligt lägre lön i verkligheten.
            </seg>
          </u>
          <u>
            <seg>
              Med tanke på att vi vet detta förstår jag inte varför vi inte
              kan gå vidare med personalliggare när till och med Skatteverket
              kräver att vi ska göra det och helt ställer sig bakom att det
              skulle vara bra för de seriösa aktörerna.
            </seg>
          </u>
          <note>
            De andra förslaget handlade om månadsredovisningar av löner och
            skatter. Även detta fattade riksdagen beslut om i januari i år.
          </note>
          <u>
            <seg>
              Jag hoppas att regeringen lyssnar på riksdagen och följer riksdagens
              beslut och även lyssnar på Skatteverket som säger att detta värnar
              de seriösa.
            </seg>
          </u>
          <note type="speaker">
            Anf. 43 LARS BECKMAN (M):
          </note>
          <u>
            <seg>
              Herr talman! Det gläder mig att Socialdemokraterna gör företagsbesök
              utöver taxibilar och taxichaufförer. Det är nyttigt, och det borde
              många riksdagsledamöter göra. Det vore också bra om ni lyssnade
              på vad företagarna säger.
            </seg>
          </u>
          <u>
            <seg>
              När man är ute på företagsbesök, oavsett om det är RUT- eller
              ROT-företag, och frågar om det har blivit några förändringar sedan
              2006 säger de: Ja, det har blivit två stora förändringar. Konsumenterna
              har slutat fråga efter svarta tjänster eftersom de vill göra rätt
              för sig, och de medarbetare som kanske konkurrerade med företaget
              har slutat med det eftersom det är mycket mer lönsamt att jobba
              vitt i företaget.
            </seg>
          </u>
          <u>
            <seg>
              Problemet för Socialdemokraterna är att ni vill göra det mindre
              lönsamt att arbeta för medarbetarna i företaget och dyrare att
              köpa tjänster genom att försämra RUT- och ROT-avdragen. Jag vet
              inte om ni fortfarande vill ta bort ROT-avdraget, men det får
              ni svara på själva.
            </seg>
          </u>
          <u>
            <seg>
              Det är anmärkningsvärt att Teres Lindberg står i riksdagens talarstol
              och säger sig passera den ena arbetsplatsen efter den andra där
              hon vet att alla jobbar svart. På väg till dagis med sina barn
              passerar hon dag efter dag arbetsplatser där hon vet att medarbetarna
              kommer upp ur källaren för att de jobbar svart. Jag förutsätter
              då att riksdagsledamoten agerar på något sätt för att hjälpa dessa
              människor som enligt henne är i nöd.
            </seg>
          </u>
          <u>
            <seg>
              Skulle de vara anställda i ett företag som har en helt svart
              verksamhet blir månadsrapporteringen endast ett slag i luften.
              Den kommer bara att bita på dem som är företagare på riktigt.
            </seg>
          </u>
          <u>
            <seg>
              Teres Lindberg får väl utveckla i sitt nästa inlägg hur hon agerar
              för att hjälpa alla dessa människor som är i nöd.
            </seg>
          </u>
          <note type="speaker">
            Anf. 44 PETER PERSSON (S):
          </note>
          <u>
            <seg>
              Herr talman! Det är en utomordentligt intressant debatt. Två
              socialdemokrater interpellerar finansministern i avsikt att få
              fram förslag för att bekämpa fusk på skatteområdet – ytterst för
              att det innebär ett moras för den skattemoral som binder ihop
              samhället, för att det orsakar osund konkurrens, för att det undandrar
              resurser från det gemensamma och för att det plågar löntagarnas
              villkor.
            </seg>
          </u>
          <u>
            <seg>
              Då kommer det omedelbart två plutoner moderater stormande till
              kammaren och angriper Socialdemokraterna. Moderaterna är synnerligen
              aktiva när socialdemokrater diskuterar skattefusk. Då lägger de
              huvudet på sned och säger: Det är besvärande skattefel, men vi
              måste vara säkra på våra åtgärder. Det tar tid, och det ska vara
              eftertanke.
            </seg>
          </u>
          <u>
            <seg>
              Men det låter annorlunda när människor är sjuka, när människor
              är arbetslösa och när finansministern ska bedriva nyliberal jobbpolitik
              och säger: Sänk arbetslöshetsförsäkringen! De är för lata, de
              jobbar inte. Sänk sjukförsäkringen, försämra villkoren! De är
              sjuka bara för att de ligger hemma och njuter.
            </seg>
          </u>
          <u>
            <seg>
              Bidragsfusk och skattefel – märk skillnaden i ord! Skattefusket
              uppgår lågt räknat till 133 miljarder. Det vi diskuterar i dag
              – undandragande av skatt på arbete – uppgår till ca 60 miljarder.
              Bidragsfusket, utredningar och ammunition – allt har skärskådats:
              Det uppgick till 10 miljarder – 10 miljarder! Det var några hundra
              miljoner på VAB och barnbidrag.
            </seg>
          </u>
          <u>
            <seg>
              Regeringens senaste insats på det här området är att förse alla
              arbetslösa med ytterligare byråkratiskt ansvar så att kassorna
              har fått anställa ett hundratal till.
            </seg>
          </u>
          <u>
            <seg>
              Det är verkligen ideologi när det gäller den skilda valören –
              fusk och fel – och när det gäller volymen. Det behövdes inte lång
              eftertanke eller genomgripande utredningar för att förändra stora
              socialförsäkringssystem som byggts upp under generationer för
              att skapa trygghet. Då kunde man hugga rakt av. Men på ett område
              säger företagare och fackliga organisationer gemensamt: Gör någonting
              nu! Då dras det i långbänk. Det, herr talman, är moderat ideologi.
            </seg>
          </u>
          <note type="speaker">
            Anf. 45 BÖRJE VESTLUND (S):
          </note>
          <u>
            <seg>
              Herr talman! Jag blir inspirerad i den här debatten, i synnerhet
              när Lars Beckman går upp och för något slags torgmötesdebatt.
              Det kommer vi säkert att ha många gånger i valrörelsen, men jag
              tycker inte riktigt att det hör hemma i kammaren. Det finns mycket
              intressant att diskutera, men detta rör en specifik fråga.
            </seg>
          </u>
          <u>
            <seg>
              Jag måste erkänna att det är några veckor eller till och med
              några månader sedan jag träffade någon LO-ombudsman senast. Men
              jag träffar företagare av olika slag varje vecka.
            </seg>
          </u>
          <u>
            <seg>
              Jag har erfarenhet av restaurangbranschen ända sedan 70-talet,
              inte som restaurangbesökare utan jag har arbetat i restaurang.
              När jag började tyckte företagen att det där med att betala skatt
              inte var så viktigt. Det var en ganska allmän uppfattning. Men
              vartefter det blev mer och mer svart verksamhet i krogbranschen
              kom de seriösa krogarna och sade: Det här snedvrider konkurrensen.
            </seg>
          </u>
          <u>
            <seg>
              Det har gjorts en del bra insatser – det ska sägas. Det måste
              sägas i den här debatten. Men det var också 20–25 års tjat och
              gnat om detta. De kassaregister som infördes – just nu kommer
              jag inte ihåg vad de kallas – innebar en stor förändring för restaurangbranschen.
            </seg>
          </u>
          <u>
            <seg>
              Byggbranschen hade i många år precis det som Ulf Berg efterlyste:
              branschsanering. Den var väldigt effektiv i detta. Men någonting
              under de senaste tio femton åren har gjort att byggbranschen inte
              hanterar detta själva utan måste ha hjälp. Skulle jag stå här
              och säga att detta vore ett arbetstagarkrav skulle jag naturligtvis
              prata sanning. Men sanningen, mina kära vänner, är att detta är
              ett krav som branschen ställer när man träffar företagarna i byggbranschen,
              i restaurangbranschen, i taxibranschen och i åkeribranschen –
              det finns säkert fler.
            </seg>
          </u>
          <u>
            <seg>
              När det gäller byggsektorn är det klart att ROT har gjort att
              en del arbeten har blivit vita – bra! Det är en metod. ROT är
              för övrigt inget nytt. Det har funnits förr. Men det intressanta
              är att ROT-tjänsterna eller den delen av byggsektorn som utgörs
              av ROT inte är allt. Det finns jättemycket byggverksamhet där
              ROT inte är inblandat.
            </seg>
          </u>
          <u>
            <seg>
              Det andra ni påstår är att RUT har inneburit mycket mindre skattefusk.
              Ja, det har det kring en del tjänster, men inte alla. För städbranschen
              är mycket större, och det mesta man har fakturerat totalt sett
              i hela branschen avser företag, stat och kommuner. Där vet vi
              att det finns problem. Man är upprörd över att man har en snedvriden
              konkurrens. Det är detta den här debatten handlar om: Konkurrensen
              är snedvriden, och regeringen vill inte vidta de åtgärder som
              finns.
            </seg>
          </u>
          <u>
            <seg>
              För tio år sedan vimsade vi fram och tillbaka om vilka metoder
              vi ville ha. I dag vet vi vilka metoder som har hjälpt, och det
              vill man nu inte gå vidare med. Jag tycker att det är beklagligt.
            </seg>
          </u>
          <note type="speaker">
            Anf. 46 Finansminister ANDERS BORG (M):
          </note>
          <u>
            <seg>
              Herr talman! Ja, det finns skäl att fortsätta att diskutera hur
              attityderna till den här typen av skatteundandragande och skattefusk
              har utvecklats.
            </seg>
          </u>
          <u>
            <seg>
              Vi kan se att det inte bara är i allmänhet som det har gått ned,
              utan det har det även gjort i byggsektorn. Andelen företag i byggsektorn
              som upplever att de varit utsatta för konkurrens från företag
              som arbetar svart har minskat från 35 procent 2005 till 20 procent
              i dag. Samma sak gäller andelen som upplever att de känner till
              företag som skattefuskar: Den har gått ned från 20 till 6 procent.
              Även i byggbranschen kan man se en påtaglig förbättring.
            </seg>
          </u>
          <u>
            <seg>
              Nu vill några av debattörerna framställa det som att det har
              varit så hela tiden och att det i realiteten till och med var
              Socialdemokraterna som inledde arbetet med att skapa ett skattesystem
              som fungerar bra för företagen och som är legitimt. Då kan man
              gå in i den djupa undersökning jag har framför mig, för mätningar
              har gjorts vid upprepade tillfällen. Man kan notera att när det
              till exempel gäller andelen företagare som upplever att skattesystemet
              fungerar illa för företagen ökade den till och med från 50 procent
              2002 till 57 procent 2005. Det är den andel som sedan har gått
              ned från 57 till 19 procent. Under åren 2002–2005 då vi hade ett
              socialdemokratiskt styre blev företagen mer missnöjda med skattesystemet.
            </seg>
          </u>
          <u>
            <seg>
              På samma sätt minskade antalet som kände förtroende för Skatteverket
              från 57 procent 2002 till 49 procent 2005. Det var alltså färre
              som hade förtroende efter det att den socialdemokratiska regeringen
              hade styrt ihop med Miljöpartiet och Vänsterpartiet under de åren.
              Den siffran är nu 70 procent. 70 procent upplever att de har förtroende.
              En trend med fallande förtroende har brutits, och nu är det en
              trend med stigande förtroende.
            </seg>
          </u>
          <u>
            <seg>
              Samma sak gäller om man tittar på om företag har utsatts för
              konkurrens. 2002 ansåg 18 procent att de var utsatta för konkurrens
              från företag som svartarbetar. Det ökade marginellt till 19 procent
              2005 och är nu nere på 10 procent.
            </seg>
          </u>
          <u>
            <seg>
              Man kan titta på antalet företag som känner till att man använder
              svartarbete eller inte betalar skatt: Det ökade från 16 procent
              2002 till 18 procent 2005 och är nu nere på 7 procent. Vi har
              alltså inte haft en långsiktig, stigande tendens att företagarna
              känner större förtroende för Skatteverket, utan tvärtom gick utvecklingen
              i motsatt riktning på en rad punkter när det gäller upplevelsen
              att ha utsatts för svartkonkurrens och förtroendet för att Skatteverket
              motverkar detta.
            </seg>
          </u>
          <u>
            <seg>
              Det är klart att vi måste få en bättre byggsektor – det tycker
              jag är utmärkt. Det är också det Teres Lindberg är inne på. Där
              vet vi ungefär vad som behöver göras. Det är en överreglerad sektor,
              och det är alldeles för mycket plan- och byggkrav, miljökrav och
              annat som gör att det blir alltför kostsamt att bygga. Det är
              uppenbart ett hinder för byggnation.
            </seg>
          </u>
          <u>
            <seg>
              Vi har också en extremt komplicerad byggprocess där godkännande
              av projekten tar lång tid och överklagas i omgång efter omgång.
              Så är det inte i många andra länder. Både Finland och Tyskland
              har väsentligt bättre och enklare processer för att få byggprojekt
              på plats. Vi har inte heller tillräckligt starka drivkrafter för
              att bygga, inte minst i termer av att bygga hyresfastigheter.
            </seg>
          </u>
          <u>
            <seg>
              Detta är sådant som regeringen jobbar med, att långsiktigt minska
              regelbördan i byggsektorn för att få den att fungera bättre.
            </seg>
          </u>
          <u>
            <seg>
              Detta kommer inte, som Teres Lindberg säger, att kunna fungera
              om vi får en socialdemokratisk regering. Hela det paket som vi
              nu har tagit fram, med den tunnelbanesatsning som Teres Lindberg
              nämner, kommer att falla ihop i det ögonblick som vi får en socialdemokratisk,
              miljöpartistisk och vänsterpartistisk regering eftersom Miljöpartiet
              inte kommer att acceptera att man bygger någon förbifart, och
              då faller byggprojektet platt till marken.
            </seg>
          </u>
          <u>
            <seg>
              Det är Socialdemokraternas problem när det gäller hela byggfrågan.
              Man har satt sig i ett samarbete som kommer att slå ut byggandet
              i Sverige. Det är möjligt att man därigenom minskar svartarbetet,
              att det helt enkelt inte finns några som arbetar i branschen.
            </seg>
          </u>
          <note type="speaker">
            Anf. 47 TERES LINDBERG (S):
          </note>
          <u>
            <seg>
              Herr talman! Nu tryter argumenten – det hör man tydligt.
            </seg>
          </u>
          <u>
            <seg>
              Det är bra att finansministern vet vad som behöver göras. Däremot
              tror jag inte att finansministern är en riktig hejare på PBL.
              Jag tror till och med att jag kan betydligt mer om detta än finansministern.
            </seg>
          </u>
          <u>
            <seg>
              När vi hade gammelgamla PBL var jag faktiskt borgarråd i Stockholms
              stadshus. Vi byggde då 20 000 bostäder i en enda kommun inom loppet
              av fyra år, och det gjorde vi trots allt byråkratiskt krångel.
              Det handlar om politiskt ledarskap, och det är just det ni inte
              visar här och nu. Det är därför det inte byggs tillräckligt med
              bostäder, och det är därför det inte görs något när branschen
              står och skriker efter åtgärder för att komma till rätta med problemen
              i byggbranschen.
            </seg>
          </u>
          <u>
            <seg>
              Vad handlar det egentligen om? Jo, det handlar om enkel månadsrapportering
              och personalliggare. Det handlar om att komma till rätta med problemet
              att utländska företag inte behöver registrera sig här, så att
              man inte förrän tolv månader senare – när företaget är borta –
              vet att det inte är seriöst.
            </seg>
          </u>
          <u>
            <seg>
              Det handlar också om att ge skattemyndigheten rätt att utföra
              oannonserade skattekontroller. I dag ringer de till företaget
              och säger: Hej, om åtta dagar kommer vi och gör en kontroll. Vad
              tror du, Anders Borg, händer under de åtta dagarna? Det är klart
              att de rensar upp, och de rensar upp ordentligt.
            </seg>
          </u>
          <u>
            <seg>
              Jag tycker dessutom att vi måste få till ett huvudentreprenörsansvar.
              Det sitter branschen just nu och förhandlar om i kollektivavtal.
              Det är förvisso bra, men det gör inte att vi kommer till rätta
              med problemen. Vi behöver ha detta generellt, och det behöver
              ske lagstiftningsvägen, så att man tar ansvar hela vägen ned i
              hela entreprenörskedjan.
            </seg>
          </u>
          <u>
            <seg>
              Förslagen finns där, och det fungerar i flera andra branscher
              i dag. Jag kan inte förstå varför regeringen inte levererar generella
              regler som gör att vi kommer till rätta med de här problemen när
              branschen dessutom skriker efter det.
            </seg>
          </u>
          <note type="speaker">
            Anf. 48 CARINA ADOLFSSON ELGESTAM (S):
          </note>
          <u>
            <seg>
              Herr talman! Jag får lov och meddela att jag är oerhört besviken
              på finansministern, som kommer hit till kammaren och svarar på
              något helt annat än vad jag har frågat om i min interpellation.
              Jag har inte ställt någon fråga utifrån någon redovisning av statistik
              från Skatteverket, som finansministern ägnade mer än tre minuter
              av sitt senaste inlägg åt.
            </seg>
          </u>
          <u>
            <seg>
              Herr talman! Jag tycker att det är ganska allvarligt att inte
              se riksdagen och oss riksdagsledamöter med större respekt. Jag
              har ställt frågor till finansministern i båda mina inlägg. Hittills
              har finansministern inte svarat vid något tillfälle.
            </seg>
          </u>
          <u>
            <seg>
              Man försöker blanda bort debatten – att det handlar om svartjobb
              och byggsektorn. Men min interpellation handlar inte alls om det.
              Byggsektorn ingår naturligtvis som en bransch, men det handlar
              om oseriösa arbetsgivare och oseriösa företag. Det handlar alltså
              inte alls om svart arbetskraft, utan det handlar om företagare
              som faktiskt betalar lön men inte avtalsenliga löner utan helt
              enkelt lurar arbetskraften, och de flesta som de lurar kommer
              från andra länder.
            </seg>
          </u>
          <u>
            <seg>
              Det är oerhört allvarligt. Därför blir det än mer allvarligt
              när finansministern inte svarar på frågorna. Vi socialdemokrater
              vill ha ett seriöst system för alla branscher. Alla ska lämna
              uppgifter så att man vet att det är konkurrensneutralt.
            </seg>
          </u>
          <u>
            <seg>
              Jag har vid två tillfällen i debatten frågat finansministern
              vad remissinstanserna sade. Hittills har jag inte fått något svar,
              inte heller på den konkreta fråga som jag ställde i min interpellation.
            </seg>
          </u>
          <note type="speaker">
            Anf. 49 PETER PERSSON (S):
          </note>
          <u>
            <seg>
              Herr talman! Jag känner att finansministern i den här frågan
              debatterar ungefär som han och Peter Norman gör när det gäller
              att kritisera bankerna. De skäller, men alla vet att de inte tänker
              bitas. När det gäller arbetslösa och sjuka är det precis tvärtom:
              De skällde inte utan bet direkt.
            </seg>
          </u>
          <u>
            <seg>
              Vad vi diskuterar här är tillkännagivanden från riksdagen, också
              från de värderade moderatledamöterna i skatteutskottet, som då
              tyckte att det var en mycket bra idé med månadsredovisning och
              personalliggare.
            </seg>
          </u>
          <u>
            <seg>
              Det läggs undan, det läggs undan, det läggs undan, liksom andra
              frågor som vi socialdemokrater har tagit upp på fuskområdet: åtgärder
              för missbruk av 3:12-reglerna, vita jobb vid upphandling, missbruk
              av arbetskraftsinvandring, att ändra lex Laval och se till att
              få en annan styrka i kollektivavtalen, åtgärder mot bemanningsbranschen,
              huvudentreprenörens ansvar, skärpt kontroll av det så kallade
              HUS-avdraget, det vill säga RUT och ROT, redovisningscentraler
              för taxinäringen och att stärka svensk åkerinäring gentemot utlandet.
            </seg>
          </u>
          <u>
            <seg>
              Alla dessa frågor rör detta område: undanhållande av skatteresurser
              och försämringar för löntagare, komna från landet eller komna
              från annat land. Det är precis samma frågeställning. Här är Moderaterna
              helt passiva, för det är ingen väsentlig fråga för dem.
            </seg>
          </u>
          <note type="speaker">
            Anf. 50 BÖRJE VESTLUND (S):
          </note>
          <u>
            <seg>
              Herr talman! Jag vet ärligt talat inte om man ska skratta eller
              gråta. Vi försöker ha en seriös debatt om bättre konkurrensvillkor
              för framför allt små företag, och då står finansministern här
              och läser upp hur nöjda företagen är med Skatteverket. Är de lika
              nöjda med sina konkurrensvillkor? Det var det debatten skulle
              handla om. Jag är i det här sammanhanget inte ett dugg intresserad
              av detta, utan jag pratar om företagarnas villkor. Då är väl detta
              inte det väsentliga.
            </seg>
          </u>
          <u>
            <seg>
              Företagarna i dessa branscher – och säkert några till som jag
              inte har tagit upp här – har problem med att de är utsatta för
              osund konkurrens. I vanliga fall jagar regeringen de flesta situationer
              som finns vad gäller all möjlig typ av osund konkurrens – det
              vill man beivra. Men när det handlar om att få ordning och reda
              på sådana som jobbar svart, då vill man inte ta några initiativ.
            </seg>
          </u>
          <u>
            <seg>
              Jag tycker att det finns anledning att svara på en fråga som
              inte har diskuterats, om dem som lägger sig helt utanför, arbetstagare
              och ibland också företagare, som inte betalar någon skatt. Problemet
              där tror jag är att det i de sammanhangen inte finns något annat
              att göra än att bedriva sedvanlig skattekontroll. Men där man
              kan göra någonting annat – det är det som denna debatt handlar
              om – borde man kunna visa muskler.
            </seg>
          </u>
          <u>
            <seg>
              Det finns branscher som skriker efter att få åtgärder till stånd.
              Men regeringen talar om vilka som är nöjda med Skatteverket. Det
              tycker jag är en bottennotering.
            </seg>
          </u>
          <note type="speaker">
            Anf. 51 Finansminister ANDERS BORG (M):
          </note>
          <u>
            <seg>
              Herr talman! Detta är en viktig debatt eftersom det är centralt
              att vi har en hög grad av legitimitet för vårt skattesystem. Det
              är också viktigt att vi får in våra skatteintäkter, för det är
              centralt för att kunna hålla låga skatter och kunna fortsätta
              att öka satsningarna på trygghet och välfärd. Då är det naturligtvis
              relevant om vi har ett skattesystem som är på väg att försämras
              kraftigt, där andelen företag som är utsatta för svart konkurrens
              ökar, eller om vi har en riktning där denna andel faktiskt minskar.
              Då är det relevant att andelen företag som upplever konkurrens
              från företag som fuskar med skatterna har minskat kraftigt och
              nära nog halverats och att antalet företagare som upplever att
              de känner till företag som jobbar svart har minskat kraftigt.
              Det är en relevant information. Det berättar nämligen någonting
              om huruvida politiken fungerar eller inte.
            </seg>
          </u>
          <u>
            <seg>
              Det är ett antal saker som vi har gjort som har förbättrat legitimiteten
              för skattesystemet. Det är RUT- och ROT-systemen som vi har infört
              med hårt motstånd. Vi hade länge en opposition som sade att så
              snart konjunkturen återställdes skulle dessa system tas bort.
              Det handlar om jobbskatteavdragen som gör att skattekilarna brett
              i ekonomin har minskat och som gör att människor faktiskt kan
              arbeta vitt och leva på sin lön. Det är sådant som oppositionen
              har motarbetat och länge velat trappa av eller ta bort. Det handlar
              om sänkta arbetsgivaravgifter för unga, som gör att skattebördan
              för företag som släpper in unga människor inte är så betydande.
              Det är särskilt viktigt för byggbranschen, för byggbranschen är
              en av de branscher där väldigt många unga människor har fått jobb.
            </seg>
          </u>
          <u>
            <seg>
              Sedan råder det ingen som helst tvekan om att regeringen har
              för avsikt att gå vidare med ytterligare åtgärder. Det har jag
              svarat på vid upprepade tillfällen i liknande interpellationsdebatter.
              Vi har sagt att vi har en utredning som till den 31 januari 2014
              kommer att återkomma med förslag till kontrollåtgärder till byggbranschen.
              Då inväntar vi naturligtvis denna utredning. Sedan återkommer
              vi med förslag till Sveriges riksdag, precis som man alltid gör
              när man tillsätter utredningar.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Svar på interpellation 2013/14:98 om sociala avgifter
          </note>
          <note type="speaker">
            Anf. 52 Finansminister ANDERS BORG (M):
          </note>
          <u>
            <seg>
              Herr talman! Jasenko Omanovic har frågat mig vilka åtgärder jag
              avser att vidta för att löntagarna vid arbetslöshet och sjukdom
              bättre än i dag ska få stöd från de socialförsäkringar som de
              betalar till.
            </seg>
          </u>
          <u>
            <seg>
              I sin interpellation är Jasenko Omanovic också kritisk till att
              den allmänna löneavgiften har höjts i samband med att sjukförsäkringsavgiften
              och arbetslöshetsavgiften har sänkts.
            </seg>
          </u>
          <u>
            <seg>
              Angående uttaget av socialavgifterna gjordes en partiöverskridande
              överenskommelse i samband med omläggningen av pensionssystemet.
              Den innebar att eventuella justeringar av sjukförsäkringsavgift
              och arbetslöshetsavgift ska ske inom ramen för ett i princip oförändrat
              avgiftsuttag. De minskade utgifterna för sjukförsäkring och arbetslöshetsförsäkring
              har därför fått till följd att den allmänna löneavgiften har stigit.
              Att löneavgiften har höjts är alltså endast ett resultat av den
              tidigare gemensamma överenskommelsen med bland annat Socialdemokraterna.
            </seg>
          </u>
          <u>
            <seg>
              Regeringen verkar för att skapa försäkringssystem som leder människor
              tillbaka till arbete, inte till passivt utanförskap. När fler
              jobbar och färre är beroende av hjälp från arbetslöshetsförsäkringen
              och sjukförsäkringen ökar skatteintäkterna och utgifterna minskar.
              Jobbskatteavdraget och den återupprättade arbetslinjen i socialförsäkringssystemet
              leder till en ökad sysselsättning och ett minskat utanförskap.
            </seg>
          </u>
          <u>
            <seg>
              Vi har också reformerat arbetsmarknads- och utbildningspolitiken
              för att rusta människor för jobb, bland annat har Arbetsförmedlingen
              fått ett tydligare uppdrag att förmedla arbete, och de arbetsmarknadspolitiska
              programmen har fått en tydligare inriktning på att de arbetslösa
              ska söka arbete. Vidare har regeringen vidtagit omfattande åtgärder
              inom det reguljära utbildningssystemet i syfte att öka anställbarheten
              hos dem som träder in på arbetsmarknaden. Åtgärder har vidtagits
              för att stimulera efterfrågan på grupper med svag förankring på
              arbetsmarknaden, till exempel nystartsjobb och sänkta socialavgifter
              för unga.
            </seg>
          </u>
          <u>
            <seg>
              Trots att lågkonjunkturen har varit långdragen har utanförskapet
              minskat och sysselsättningsgraden ökat i de allra flesta åldersgrupper
              jämfört med 2006. Det är tydliga indikationer på att den förda
              politiken har verkat i rätt riktning.
            </seg>
          </u>
          <u>
            <seg>
              Jag avser att fortsätta finna vägar för att förbättra arbetsmarknadens
              funktionssätt och stärka svaga gruppers ställning på arbetsmarknaden.
            </seg>
          </u>
          <note type="speaker">
            Anf. 53 JASENKO OMANOVIC (S):
          </note>
          <u>
            <seg>
              Herr talman! Jag tackar ministern för svaret. Jag kan inte börja
              på något annat sätt än att beundra ministern för intelligenta
              politiska drag. Det finns ingen enskild politiker i svensk historia
              som har gjort sådana ingrepp i den svenska modellen som finansminister
              Anders Borg. Det finns ingen som med sådan precision har gjort
              angrepp på den svenska modellen utan att många har märkt av det.
            </seg>
          </u>
          <u>
            <seg>
              Herr talman! Det är till och med så att om man hade tittat på
              Sverige utifrån hade man kanske trott att finansministern är Robin
              Hood. Men detta är inte Robin Hoods värld, detta är Sverige. Vår
              kung har bara formell makt och sitter inte på någon skattkista.
            </seg>
          </u>
          <u>
            <seg>
              Det är egentligen så att all makt utgår från folket. Där har
              finansministern hittat en skattkista som han har flyttat pengar
              från. Där har finansministern hittat 100 miljarder av löntagarnas
              pengar som han på bara ett år har flyttat till sin skattkista.
              Sedan fördelade han förmodligen dessa pengar.
            </seg>
          </u>
          <u>
            <seg>
              Jag har tidigare haft debatter med finansministern om detta.
              Han har inte varit så öppen i denna dialog. Svaren har varit lite
              suddiga.
            </seg>
          </u>
          <u>
            <seg>
              Men om man tittar på statistiken har han delat ut dessa 100 miljarder.
              25 miljarder har gått till de 10 procent som utgör den rikaste
              delen av den svenska befolkningen. 1 miljard har gått till de
              10 procent som utgör den fattigaste delen av befolkningen. Ministern
              resonerar förmodligen på det sättet att dessa människor ändå är
              fattiga och kan nöja sig med 1 miljard.
            </seg>
          </u>
          <u>
            <seg>
              Finansministern har även varit kreatör av de nya moderaterna.
              De gamla moderaterna var emot höga skatter. De nya moderaterna
              är för låga skatter. Det är en märklig skillnad.
            </seg>
          </u>
          <u>
            <seg>
              I finansminister Anders Borgs Sverige ska det löna sig att arbeta.
              Men allt annat ska vara olönsamt, till exempel om man råkar vara
              arbetslös eller om man förlorar sin arbetsförmåga. Det är fruktansvärt
              olönsamt i Sverige i dag. Detta kan de 70 000 utförsäkrade vittna
              om. De som, som ett straff, har fått en sjukdom som minskar deras
              arbetsförmåga kan intyga hur olönsamt det är att inte ha arbetsförmåga
              i Sverige i dag.
            </seg>
          </u>
          <note type="speaker">
            Anf. 54 LARS BECKMAN (M):
          </note>
          <u>
            <seg>
              Herr talman! Jag anmälde mig till denna interpellationsdebatt
              när jag hörde Jasenko Omanovic påstå att finansministern hade
              gjort någonting nytt. Det är klart att i det korta perspektivet
              är det någonting nytt som har gjorts. Men i det långa perspektivet,
              det vill säga hela 1900-talet, har vi naturligtvis haft en mycket
              god tradition i Sverige av att man arbetar, att man gör rätt för
              sig, att man betalar in skatt och att dessa pengar används till
              välfärd. Det är ingenting nytt.
            </seg>
          </u>
          <u>
            <seg>
              Det nya var att Socialdemokraterna fram till 2006 nästan införde
              medborgarlön i Sverige, det vill säga att man löste arbetslöshetsproblemet
              genom att göra människor till förtidspensionärer. Det var fullt
              friska människor som kunde vara på arbetsmarknaden som man gjorde
              till förtidspensionärer. Det är naturligtvis inte acceptabelt,
              varken för den som blev förtidspensionär eller för samhället i
              stort.
            </seg>
          </u>
          <u>
            <seg>
              Jag skulle alltså påstå att Alliansens arbetslinje i själva verket
              är en god svensk tradition vi nu håller på att återupprätta. Det
              är klart att det måste vara sorgligt för socialdemokrater som
              numera aldrig kan gå in på SCB:s hemsida. Ni kan inte läsa arbetsplatsundersökningar,
              och ni kan inte se offentlig statistik. Om ni skulle göra det
              skulle ni nämligen inte kunna stå i talarstolen och med hedern
              i behåll påstå det ni gör. Går man in på www.scb.se och läser
              till exempel den statistik som kom i går visar det sig, herr talman,
              att Sverige har den lägsta långtidsarbetslösheten i EU.
            </seg>
          </u>
          <u>
            <seg>
              Går man in och följer den långsiktiga trenden sedan 2006 och
              tittar på hur många som arbetar i dag jämfört med 2006 ser man
              att det är väsentligt fler, oavsett om det är 230 000, 280 000
              eller bara över 200 000. Tack vare det får vi in mer pengar till
              välfärden. Tack vare att den som arbetar, och kan arbeta, arbetar
              och betalar in skatt har vi också råd att använda sjukförsäkringen
              till den som verkligen behöver den. Det är viktigt: Var och en
              gör rätt för sig efter egen förmåga så att vi har resurser för
              att hjälpa de människor som verkligen behöver det. Det är en grundpelare
              i svensk politik under 1900-talet.
            </seg>
          </u>
          <u>
            <seg>
              Det nya var egentligen att Socialdemokraterna inte klarade av
              omställningen till det nya samhället, så ni började massförtidspensionera
              människor i stället – fullt arbetsföra människor. Det största
              sveket i det var faktiskt mot den ni förtidspensionerade.
            </seg>
          </u>
          <u>
            <seg>
              Jag kommer ihåg Jan Edling, som skrev en förträfflig rapport
              – ni kommer ihåg LO-utredaren som sade upp sig i ilska över att
              han inte skulle få publicera rapporten där han till exempel hade
              jämfört Bollnäs och Söderhamn. Det är fyra fem mil emellan orterna
              och möjligtvis lite blåsigare vid kusten men annars väldigt likt.
              Det är bara det att i Söderhamn var man så otroligt mycket mer
              sjukskriven än man var i Bollnäs. Det var helt obegripliga skillnader,
              för det kan ju inte vara så att man fyra mil från en annan stad
              helt plötsligt skulle drabbas av massjukdom.
            </seg>
          </u>
          <u>
            <seg>
              Nej, det var i stället så att man där lade ned en fabrik som
              hette Emerson. Man löste arbetsmarknadsproblemen med att förtidspensionera
              många av dem som jobbade på Emerson. Det, herr talman, är det
              största sveket man kan göra.
            </seg>
          </u>
          <note type="speaker">
            Anf. 55 HILLEVI LARSSON (S):
          </note>
          <u>
            <seg>
              Herr talman! I svaret från finansministern får man veta att jobbskatteavdraget
              leder till ökad sysselsättning. Det finns inga belägg för det.
              Vi kan ju se att arbetslösheten har ökat under de här åren. För
              varje jobbskatteavdrag ser man att det bara fortsätter; det är
              allt fler som har blivit arbetslösa.
            </seg>
          </u>
          <u>
            <seg>
              Ministern säger också i svaret att det med färre sjuka och arbetslösa,
              alltså färre som får ersättning, blir mer pengar över till annat.
              Men problemet är att det inte har blivit färre arbetslösa och
              inte heller färre sjuka. Vi har sett många sjuka som har blivit
              utförsäkrade. Den enda skillnaden för dem är att de får ännu sämre
              ekonomi – det är nämligen en myt att det skulle vara lönsamt att
              leva på a-kassa eller sjukförsäkring.
            </seg>
          </u>
          <u>
            <seg>
              Det som händer är att de blir fattigare, och dessutom känner
              sig många misstrodda. De är fortfarande sjuka – de har läkarintyg
              på att de är så sjuka att de inte kan arbeta – men ersättningen
              har dragits in. Nu har det dessutom visat sig att det är många
              som återkommer i systemet. De blir utförsäkrade men kommer sedan
              in i sjukförsäkringen igen. Som systemet ser ut i dag finns det
              nämligen en gräns för hur länge man får vara i sjukförsäkringen.
              Då tvingas man söka jobb med jämna mellanrum, oavsett hur sjuk
              man är, och så får man ansöka om att kvalificera sig för att få
              vara sjukskriven igen.
            </seg>
          </u>
          <u>
            <seg>
              Då kan vi se att en del som fortfarande är sjuka slås ut i processen,
              men det finns också en del som kommer tillbaka. Det visar dock
              att vi fortfarande har ett stort problem med sjuka människor i
              Sverige. Vi kan se bara på senare tid att det har skett en ökning.
              Trots att det är så svårt enligt systemet att få vara sjukskriven
              sker det en ökning nu. Vi kan se att framför allt psykiska diagnoser
              bland unga människor, inte minst kvinnor, ökar.
            </seg>
          </u>
          <u>
            <seg>
              Vi har alltså fortfarande ett jättestort problem när det gäller
              sjuka och arbetslösa i Sverige, och det har till och med förvärrats.
              Här borde regeringen komma med nya åtgärder, för dem man hittills
              har tagit till har uppenbarligen inte fungerat. Det är framför
              allt sänkta ersättningar och jobbskatteavdrag man har hänvisat
              till. Huvudproblemet är dock att de arbetslösa inte får jobb.
              Väldigt många vill ha jobb – det är den högsta drömmen i livet
              – men det får inte det.
            </seg>
          </u>
          <u>
            <seg>
              Om man då tittar på de åtgärder Arbetsförmedlingen enligt regeringens
              regelverk har att ta till ser man att de inte har fungerat. Fas
              3 är den största arbetsgivaren i Sverige i dag, och det är väldigt
              få som går från fas 3 till utbildning och jobb. Reformen är också
              väldigt kostsam, eftersom vi betalar 5 000 kronor per arbetslös
              till den arbetsgivare som tar emot en fas 3:are – medan fas 3:aren
              lever på väldigt låg ersättning.
            </seg>
          </u>
          <u>
            <seg>
              Frågan är alltså om man använder resurserna effektivt. Det här
              känns som ett stort slöseri med skattemedel, som dessutom är väldigt
              förnedrande för dem som är i fas 3. Många mår dåligt av det här.
              Det är dessutom så att Arbetsförmedlingen har skickat tillbaka
              20 miljarder de senaste fem åren. Det är alltså pengar Arbetsförmedlingen
              har fått för att använda till att hjälpa de arbetslösa att få
              arbete, men regelverket är så fyrkantigt att pengarna inte har
              gått att använda.
            </seg>
          </u>
          <u>
            <seg>
              Jag tycker att det är anmärkningsvärt att vi med den höga arbetslöshet
              vi har inte kan använda resurserna till att öka chanserna att
              få jobb.
            </seg>
          </u>
          <note type="speaker">
            Anf. 56 ULF BERG (M):
          </note>
          <u>
            <seg>
              Herr talman! Jag hade tänkt försöka hålla mig borta från den
              här debatten, men när jag fick höra att det inte finns några bevis
              för att jobbskatteavdraget ger nya jobb måste jag faktiskt påtala
              att det finns flera som har utvärderat det. Sedan kan man diskutera
              om det är ett antal tio tusen över hundra tusen eller om det är
              runt hundra tusen nya jobb man har fått tack vare jobbskatteavdraget.
            </seg>
          </u>
          <u>
            <seg>
              Det är dock en otroligt intressant fråga om man bryr sig om dem
              som står utanför arbetsmarknaden, alltså om man tycker att förtidspensionering
              är en lösning. Jag tycker inte det. Det finns forskning som mycket
              klart visar att vi har en överdödlighet. Det är inte så konstigt
              om ingen bryr sig om en och ingen frågar efter en. Jag har träffat
              människor hemma i Avesta som säger: Jag går på Coop och handlar
              tio minuter före stängningsdags, för då kanske jag slipper möta
              någon. Jag orkar nämligen inte det.
            </seg>
          </u>
          <u>
            <seg>
              Jag har dock träffat dem som har fått jobb tack vare olika resurser.
              Ta Finsam, som fanns innan Alliansen kom. Jag var kommunalråd
              i Avesta under mandatperioden 2002–2006 då Finsam infördes, och
              där jobbade vi med människor som hade stått utanför arbetsmarknaden
              i upp till tio år. Att se glädjen i deras ögon när de har ett
              jobb att gå till där de känner sig behövda och blir sedda är en
              av de viktigaste drivkrafterna för oss politiker. Vi ska verkligen
              slåss för dem som står utanför arbetsmarknaden.
            </seg>
          </u>
          <u>
            <seg>
              Man kan göra det ganska enkelt för sig genom att på olika sätt
              påstå att vi med skattesänkningar och annat jobbar emot, men det
              är precis tvärtom. Jag tror att vi måste bli ännu bättre på det
              här. Statistiken eller rättare sagt forskningen är ganska tydlig:
              Om jag har ett jobb där jag varken tycker om arbetsgivaren eller
              jobbet blir jag förr eller senare sjukskriven. Blir jag då sjukskriven
              i över tre månader vet vi att risken att hamna i bestående utanförskap
              är otroligt hög.
            </seg>
          </u>
          <u>
            <seg>
              Det här måste vi naturligtvis jobba hårt med.
            </seg>
          </u>
          <u>
            <seg>
              Någonting väldigt positivt är det som visas av den statistik
              som Lars Beckman berörde i ett tidigare inlägg, att långtidsarbetslösheten
              sjunker.
            </seg>
          </u>
          <u>
            <seg>
              Sedan har vi en match att ta med dem som inte är födda i vårt
              land. Där ser vi att arbetslösheten fortfarande ligger relativt
              högt. Samtidigt visar statistiken tydligt att det verkligen har
              varit en framgångssaga med de nya jobben, som i mycket stor utsträckning
              har gått till dem som haft lite svårare att ta sig in på arbetsmarknaden.
            </seg>
          </u>
          <u>
            <seg>
              Om man nu tror på forskningen, vilket jag gör i det här fallet,
              tror jag att vi måste få ett nytt synsätt när det gäller trivsel
              på jobbet. Både arbetsgivare, fack och andra ska coacha mig, om
              jag inte trivs på jobbet, till nya arbeten där jag trivs så att
              jag när jag vaknar på måndag morgon tycker att det är jättekul
              att gå till jobbet i stället för att vakna på måndag morgon och
              fundera: Kan jag hitta på en ursäkt för att inte gå dit i dag?
            </seg>
          </u>
          <u>
            <seg>
              Man behöver inte vara raketforskare för att komma till slutsatsen
              att om jag tycker att det är kul att gå till jobbet mår jag mycket
              bättre. Här tror jag att vi har en tradition i det här landet
              att man ska vara en stannande. Man får en guldklocka om man har
              varit 35–40 år på samma företag. Det är inte säkert att det är
              det allra bästa alla gånger. Man kanske ska prova lite nytt.
            </seg>
          </u>
          <u>
            <seg>
              Det är en intressant diskussion, men att jobba stenhårt mot utanförskap
              hoppas jag att vi kan hjälpas åt med.
            </seg>
          </u>
          <note type="speaker">
            Anf. 57 Finansminister ANDERS BORG (M):
          </note>
          <u>
            <seg>
              Herr talman! Det är en central utmaning för våra moderna europeiska
              välfärdsstater att klara av att kombinera full sysselsättning
              med trygghet och välfärd för medborgarna. Det är en komplicerad
              fråga som alla Europas regeringar brottas med.
            </seg>
          </u>
          <u>
            <seg>
              I Sverige har vi försökt hantera det genom att vidta en lång
              rad åtgärder som ska både föra oss mot full sysselsättning och
              bevara en god trygghet för medborgarna. Vi har valt att även under
              krisen föra en expansiv politik och möta en dålig utveckling med
              förstärkningar för hushållen, som bidrar till att vi får fler
              i sysselsättning.
            </seg>
          </u>
          <u>
            <seg>
              EU-kommissionen, OECD, IMF och andra rekommenderar länder att
              sänka marginalskatterna för framför allt låg- och medelinkomsttagare.
              Sverige har gjort det genom ett jobbskatteavdrag som ger betydande
              lättnader för just dessa grupper.
            </seg>
          </u>
          <u>
            <seg>
              Det är en stor utmaning att inte ha för höga kostnader för företagen
              att anställa, regelbörda, skatter och annat. Då är det viktigt
              med ett attraktivt företagsklimat som gör att man vill investera
              och utveckla produkter i landet. Det har varit viktigt att till
              exempel sänka arbetsgivaravgifter för vissa grupper och därigenom
              lätta på bördan och säkra att vi får bättre villkor.
            </seg>
          </u>
          <u>
            <seg>
              Det är också viktigt att vi har stöd för dem som hamnar utanför
              arbetsmarknaden. Där är Sverige på många sätt en förebild tillsammans
              med de andra nordiska länderna. Vi lägger betydligt större resurser
              på aktiva åtgärder, både i termer av praktik för dem som inte
              har ett jobb och olika typer av anställningsstöd för att säkra
              att man ska kunna prova på och i termer av resurser för utbildning.
            </seg>
          </u>
          <u>
            <seg>
              Till det kommer att vi även under krisen har kunnat förbättra
              trygghet genom framför allt satsningar på kärnan i de offentliga
              välfärdssystemen – utbildning, hälsovård och sjukvård. Det här
              ger samlat en politik där man försöker väga av sammanhållning
              och trygghet och samtidigt klarar av full sysselsättning och drivkrafter
              för att arbeta. Det är den grundläggande utgångspunkten. Det är
              på det sättet vi utvecklar en modern välfärdsstat, en välfärdsstat
              som både ger tydliga vägar in på arbetsmarknaden och ger villkor
              och regler som gör att företag vill anställa och samtidigt säkrar
              att vi har resurser för den gemensamma välfärden. Det är bara
              om vi klarar tillväxten och jobben som vi långsiktigt kan klara
              av att finansiera en högkvalitativ välfärdsservice.
            </seg>
          </u>
          <u>
            <seg>
              Det är nyckeln och utgångspunkten i vår ekonomiska politik. Ytterst
              ska vi klara välfärd och sammanhållning för alla medborgare genom
              att upprätthålla en arbetslinje som gör att många människor arbetar.
              Det är nyckeln i den politik som regeringen för. Den har skyddat
              och värnat Sverige under dessa svåra år.
            </seg>
          </u>
          <note type="speaker">
            Anf. 58 JASENKO OMANOVIC (S):
          </note>
          <u>
            <seg>
              Herr talman! Det är intressant att när jag skriver en interpellation
              till finansministern som handlar om sociala avgifter kommer det
              upp ett antal moderater som pratar om utanförskap. Det jag lyfter
              i frågan, herr talman, är att finansministern har tagit 100 miljarder
              från löntagare och lagt in i sin skattkista. Sociala avgifter
              betalas ju bara av dem – nu kan de moderater lyssna som varit
              med i debatten – som arbetar. Man måste alltså vara löntagare
              för att betala sociala avgifter. Det är lagstadgat här i kammaren.
            </seg>
          </u>
          <u>
            <seg>
              Det intressanta är: Vad har utanförskapet med sociala avgifter
              att göra? Det finns ett samband, det håller jag med om. Om man
              som löntagare råkar tappa sin arbetsförmåga hamnar man i ert utanförskap.
              Det håller jag med om. Då blir man straffad för att man inte längre
              har en arbetsförmåga. Det kan intygas av de 70 000 utförsäkrade
              som har slängts ut. De har kanske, som socialförsäkringsministern
              säger, socialbidrag. Det kan vara så att man har den räddningen,
              herr talman.
            </seg>
          </u>
          <u>
            <seg>
              Man pratar om att det ska löna sig att arbeta. Löntagarna betalar
              det som finansministern pratar om. Det är ett avtalat utrymme
              som löntagare har avstått ifrån i en överenskommelse. Löntagare
              har avstått från ett visst löneutrymme för att betala in i sina
              försäkringar. Så kommer finansministern och plockar 100 miljarder
              från dessa försäkringar.
            </seg>
          </u>
          <u>
            <seg>
              Det är där grundproblemet ligger. Ni skapar utanförskap med det
              genom att tvinga 30 000 människor in i fas 3. Jag har tidigare
              deklarerat vad jag tycker om fas 3 och vad den påminner mig om.
              Finansministern vet att jag tycker att det liknar systemet för
              hur en del kommuniststater har löst sina strukturella arbetslöshetsproblem.
              Det har jag upplyst finansministern om tidigare.
            </seg>
          </u>
          <u>
            <seg>
              Problemet i dag är: Vilka satsningar har man gjort på utbildningsväsendet?
              Vad har man gjort? Högskoleplatserna har minskat i antal, komvuxplatserna
              har minskat och arbetsmarknadsplatser har också minskat i antal.
            </seg>
          </u>
          <u>
            <seg>
              Vad har man gjort för satsning? Var är den satsningen? Den finns
              i Anders Borgs skattkista, 100 miljarder. Där gömmer den sig.
              Det är färre som går högskoleutbildning och som får chansen. Det
              är färre som får komvuxplats, och det är färre som får utbildning.
              Arbetslösheten är på 8 procent, och långtidsarbetslösheten är
              högre än tidigare.
            </seg>
          </u>
          <u>
            <seg>
              Dessutom har vi en grupp som vi inte har haft tidigare, och det
              är de utförsäkrade. Det är människor som har förlorat sin arbetsförmåga
              men som har betalat den här sociala avgiften och i dag finns utanför.
              De finns i det utanförskap som Moderaterna har skapat.
            </seg>
          </u>
          <note>
            Ajournering
          </note>
          <note>
            Kammaren beslutade kl. 15.58 på förslag av andre vice talmannen
            att ajournera förhandlingarna till kl. 18.00.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            14 § (forts.) Svar på interpellation 2013/14:98 om sociala avgifter
          </note>
          <note type="speaker">
            Anf. 59 LARS BECKMAN (M):
          </note>
          <u>
            <seg>
              Herr talman! Vi hade en intressant interpellationsdebatt före
              pausen. Det som jag skulle vilja fråga Socialdemokraterna är:
              Är det rimligt att den som har en arbetsförmåga arbetar? Om detta
              är utgångspunkten är det viktigt att också föra en politik för
              jobb. De förslag som ni socialdemokrater har – avskaffat RUT-avdrag,
              minskat ROT-avdrag, en fördubbling av arbetsgivaravgifterna för
              unga, införande av kilometerskatt med 14 kronor per mil för tung
              trafik, avveckling av energi – är naturligtvis ett sabotage mot
              Alliansens arbetslinje.
            </seg>
          </u>
          <u>
            <seg>
              Det vore intressant att höra från Socialdemokraterna: Vill ni
              att människor som kan ska vara på arbetsmarknaden? Vilken politik
              har ni för att bidra till att det blir fler jobb i Sverige?
            </seg>
          </u>
          <note type="speaker">
            Anf. 60 HILLEVI LARSSON (S):
          </note>
          <u>
            <seg>
              Herr talman! Självklart är målet att alla människor som kan arbeta
              också ska göra det. Det är ju det som de allra flesta vill. Problemet
              i dag är att människor som skulle vilja inte kan arbeta.
            </seg>
          </u>
          <u>
            <seg>
              Det finns ett problem i utbildningssystemet som måste rättas
              till. Regeringen har skurit ned på utbildningsplatser samtidigt
              som företagen skriker efter arbetskraft. Det handlar inte om vilka
              jobb som helst, utan det är specifika jobb. Det finns ett rekryteringsgap
              som innebär att var femte gång som en arbetsgivare söker folk
              hittar han eller hon inte personal med rätt kompetens. Den naturliga
              lösningen borde vara att hjälpa företagen med den uppgiften, och
              då handlar det om utbildning.
            </seg>
          </u>
          <u>
            <seg>
              På Arbetsförmedlingen borde man ju kunna leta upp regelverket
              för vilka utbildningar som man kan erbjuda arbetslösa. I dag kan
              Arbetsförmedlingen inte ens hjälpa till när arbetslösa saknar
              fullständig grundskole- eller gymnasieutbildning, trots att man
              vet att risken för arbetslöshet är mycket högre om någon inte
              har grundskole- och gymnasiekompetens.
            </seg>
          </u>
          <u>
            <seg>
              På högskolenivå har regeringen skurit ned på antalet utbildningsplatser,
              trots att de studenter som avslutar sin utbildning har mycket
              goda chanser att få jobb. Det gäller inte minst bristyrkesutbildningar
              som borde utökas, men det kan inte högskolorna göra på grund av
              nedskärningarna.
            </seg>
          </u>
          <u>
            <seg>
              Detta gäller också vanliga utbildningar inom ett brett fält.
              I princip alla som går utbildningar har mycket stor chans att
              få jobb. Det borde regeringen satsa på för att sluta rekryteringsgapet
              och se till att folk får jobb.
            </seg>
          </u>
          <note type="speaker">
            Anf. 61 ULF BERG (M):
          </note>
          <u>
            <seg>
              Herr talman! Jag funderar lite över den andra delen i interpellationen
              om den allmänna löneavgiften. Den har ju ändrats. År 2010 låg
              den på 6,03 procent, och under följande år har den legat på 9,23,
              9,21 och 9,88 procent. Då är min fråga: Hur ska man sköta det
              här i praktiken? Löneavgiften är ju en regulator. På sätt och
              vis är det bra att löneavgiften är hög, för då har vi lyckats
              att pressa ned kostnaderna för sjukskrivningar och liknande.
            </seg>
          </u>
          <u>
            <seg>
              Kommer vi tillbaka till den situation som rådde 2006 blir också
              löneavgiften – regulatorn – betydligt lägre. Det är klart att
              man i förlängningen kan se den som en del av löneutrymmet. Men
              hur har man tänkt att detta ska fungera i praktiken? Det kommer
              det inte att göra. Forskningen visar också att om man vill skapa
              nya jobb så är jobbskatteavdraget mycket bättre än att gå in och
              röra löneavgiften.
            </seg>
          </u>
          <u>
            <seg>
              Det här är intressant, för det är ju ändå en dold skatt som inte
              syns. Det vore kanske bra om den syntes på alla löntagares lönebesked,
              så att de blir medvetna om att ju fler som är sjuka, desto dyrare
              blir försäkringssystemet.
            </seg>
          </u>
          <u>
            <seg>
              Det finns en doktor hemma i Avesta kommun som har sagt det normalt
              sett är 3–4 procent som utgör fabrikationsfel på människan. Ungefär
              så hög är frånvaron, men i genomsnitt inte mer.
            </seg>
          </u>
          <note type="speaker">
            Anf. 62 Finansminister ANDERS BORG (M):
          </note>
          <u>
            <seg>
              Herr talman! Sverige är ju en väl utbyggd välfärdsstat. Det ger
              oss goda möjligheter att ge trygghet för människor och omfördela
              över livet och stötta alla i samhället så att de får en god och
              likvärdig chans att skaffa sig en utbildning och bygga sig ett
              liv. Vi har också resurser och möjligheter att stötta dem som
              har sämre förutsättningar.
            </seg>
          </u>
          <u>
            <seg>
              Vill man ha ett sådant samhälle måste man ta in relativt omfattande
              skatteintäkter. I Sverige har skattesystemet vilat på rätt höga
              inkomstskatter. Vi betalar ganska mycket skatt på bolagsvinster
              och kapitalvinster. Vi har en relativt hög moms. Vi har haft relativt
              höga arbetsgivaravgifter och tämligen höga miljöskatter. Skatterna
              är alltså höga på de flesta områden.
            </seg>
          </u>
          <u>
            <seg>
              Under den socialdemokratiska perioden sänktes inkomstskatterna
              med 70 miljarder – eller om det var 75 miljarder – via kompensation
              för egenavgifterna. Man tog också bort arvs- och gåvoskatten.
              Man började alltså strukturera om skattesystemet.
            </seg>
          </u>
          <u>
            <seg>
              Vi har gått vidare i samma riktning. Skatten för låg- och medelinkomsttagare
              är väsentligt lägre i dag. Vi har tagit bort förmögenhetsskatten
              och sänkt bolagsskatten. Vi har infört ett antal olika lättnader
              som gör att vi beskattar vinster, investeringar och företag mindre
              i dag.
            </seg>
          </u>
          <u>
            <seg>
              Samtidigt har vi kunnat bevara en väldigt omfattande välfärdsstat.
              Vi har fortfarande bland de högsta sociala utgifterna av industriländerna.
              Vi satsar mer på utbildning än de flesta jämförbara länder. Vi
              har ökat resurserna till vård och omsorg. Och det är fler som
              i dag läser vid högskolan än tidigare.
            </seg>
          </u>
          <u>
            <seg>
              Det beror på att vi har ett antal tunga skattebaser som ger stora
              skatteintäkter och som är bevarade. Det handlar om sociala avgifter
              som är en av de största skattebaserna. Det handlar också om momsen
              som är en av de största och mest centrala skattebaserna.
            </seg>
          </u>
          <u>
            <seg>
              Vad är poängen med detta? Jo, vi har lättat beskattningen på
              de områden som har störst samhällsekonomiska kostnader. Vi vet
              från den omfattande forskningen att bolagsskatt, skatt på kapitalvinster
              och inkomstskatter framför allt för låg- och medelinkomsttagare
              har stora negativa effekter på ekonomins funktionssätt. Det har
              OECD och andra organisationer vid upprepade tillfällen undersökt.
            </seg>
          </u>
          <u>
            <seg>
              Vår inriktning är alltså att bredda och behålla skattebaser som
              är mindre skadliga för ekonomin – som sociala avgifter och moms
              – och samtidigt lätta på de skatter som har störst negativ effekt
              på vår kapitalstock och på hur många som vill arbeta. Det är en
              väldigt klok och logisk politik.
            </seg>
          </u>
          <u>
            <seg>
              Sverige är ett land som står inför stora utmaningar i termer
              av demografi och ökade krav på kvalitet i vård och omsorg. Vår
              omsorg är förmodligen en av världens bästa, men det finns alltid
              växande krav på en ännu bättre omsorg.
            </seg>
          </u>
          <u>
            <seg>
              Samtidigt lever vi i en alltmer brutal internationell konkurrens,
              och det finns ingenting som tyder på att den kommer att avta,
              tvärtom.
            </seg>
          </u>
          <u>
            <seg>
              Vad ska man då göra? Den enda lösningen på ekvationen att klara
              tillväxtutgifter, konkurrenskraft och arbetslinjen är att så många
              som möjligt är på arbetsmarknaden och jobbar. Sverige har både
              under krisen och tidigare varit mer framgångsrikt med att säkra
              att ha människor på arbetsmarknaden.
            </seg>
          </u>
          <u>
            <seg>
              Vi gör breda satsningar i termer av välfärd på skola och för
              att människor ska ha en trygghet och också för att stötta dem
              som har sämre förutsättningar. Det är få länder som lägger så
              stora resurser på arbetsförmedling, på praktikplatser, på lönesubventioner,
              på utbildningar och på direkt subventionerade jobb för att aktivera
              människor.
            </seg>
          </u>
          <u>
            <seg>
              Den här samlade politiken har som mål att upprätthålla full sysselsättning
              och säkra en konkurrenskraftig ekonomi där vi klarar både tillväxt
              och sammanhållning. Det har vi lyckats framgångsrikt med.
            </seg>
          </u>
          <note type="speaker">
            Anf. 63 JASENKO OMANOVIC (S):
          </note>
          <u>
            <seg>
              Herr talman! Nu får vi höra av finansministern att vi har en
              grym internationell konkurrens och att vi därför ska vara grymma
              mot dem som är sjuka. Jag får inte ihop ekvationen, herr talman,
              att bara för att vi har en grym internationell konkurrens ska
              vi ta 100 miljarder från löntagarna. Det har finansministern gjort.
              Och till vem har han gett dem? Jo, han har gett 25 miljarder till
              de 10 procent av befolkningen som är rikast. Då är vi inte grymma
              längre – eller? Jag förstår inte riktigt vad finansministern vill.
            </seg>
          </u>
          <u>
            <seg>
              Kvar står att 100 miljarder har gått från försäkringar till skatter.
              Och vad jag förstår av det sista inlägget är det väldigt bra för
              svensk ekonomi att vi har flyttat pengar från försäkringar till
              skatter.
            </seg>
          </u>
          <u>
            <seg>
              Vi har sjukskrivningar som ökar, och sjukförsäkringsavgiften
              som ska täcka det är minskad för nästa år. Prognosen är att minska
              den avgiften, samtidigt som utgifterna ökar. Arbetsmiljöverket,
              som ska jobba förebyggande och för att motverka sjukskrivningar,
              får minskade resurser. På alla fronter är det minskade resurser
              till det som ska gynna löntagare.
            </seg>
          </u>
          <u>
            <seg>
              Finansministern har med denna flytt av 100 miljarder ökat inkomstskatten
              för löntagare med 5,5 procent, för det är under hans tid man har
              höjt den allmänna löneavgiften.
            </seg>
          </u>
          <note type="speaker">
            Anf. 64 Finansminister ANDERS BORG (M):
          </note>
          <u>
            <seg>
              Herr talman! I Sverige har vi funnit en unikt bra samhällsmodell
              för att skapa förutsättningar för både trygghet och utveckling
              samtidigt. Vi hade en lång period då vi halkade efter i tillväxttakt
              därför att vi hade makroekonomiska obalanser, därför att vi överbeskattade
              människor och företag. Vi hade en genomreglerad ekonomi som kom
              till vägs ände.
            </seg>
          </u>
          <u>
            <seg>
              Sedan har vi de senaste 20 åren gradvis förskjutit vår samhällsekonomi
              så att vi har förstärkt incitamenten att arbeta och så att vi
              har säkrat att det är mer lönsamt att driva företag. Samtidigt
              har vi upprätthållit god ordning i våra offentliga välfärdssystem
              och offentliga finanser.
            </seg>
          </u>
          <u>
            <seg>
              Det har lagt grunden till att vi har mer av sammanhållning, att
              vi har färre som lever på låg materiell standard och att vi har
              en bättre fungerande samhällsekonomi än de allra flesta andra
              länder. De länder som har lyckats relativt väl, som Sverige, är
              de som påminner om oss och som har fört en likartad politik. Det
              är länder som Tyskland, Finland, Danmark, Nederländerna och Österrike,
              där man har en väl fungerande arbetsmarknad i kombination med
              en allt större inriktning på att säkra arbetslinjen och hålla
              ordning på att människor måste arbeta.
            </seg>
          </u>
          <u>
            <seg>
              Då måste man sänka skatterna för låg- och medelinkomsttagare.
              Då måste man skapa ordning och reda i transfereringssystemen så
              att man inte skapar fattigdomsfällor, inaktivitetsfällor och arbetslöshetsfällor.
            </seg>
          </u>
          <u>
            <seg>
              Det är precis det den här regeringen har arbetat med, och vi
              har därigenom säkrat fler människor på arbetsmarknaden, bättre
              tillväxtsiffror, stigande skatteintäkter och möjlighet att också
              under krisen fortsätta att tillföra välfärden pengar.
            </seg>
          </u>
          <u>
            <seg>
              Det är den grundläggande inriktningen på en politik som klarar
              både full sysselsättning och trygghet för människor. Där har vi
              varit mer framgångsrika än de allra flesta länder i Europa.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Svar på interpellation 2013/14:111 om misslyckad stabiliseringspolitik
          </note>
          <note type="speaker">
            Anf. 65 Finansminister ANDERS BORG (M):
          </note>
          <u>
            <seg>
              Herr talman! Monica Green har frågat mig vad regeringen avser
              att göra för att sänka arbetslösheten och för att stabilisera
              ekonomin.
            </seg>
          </u>
          <u>
            <seg>
              Den internationella finans- och skuldkrisen har under senare
              år slagit hårt mot Sveriges öppna och exportorienterade ekonomi.
              Trots detta har arbetsmarknaden utvecklats väl i ett internationellt
              perspektiv. Jämfört med 2006 har arbetskraftsdeltagandet och sysselsättningsgraden
              ökat i breda åldersgrupper. Regeringens reformer har bidragit
              till detta.
            </seg>
          </u>
          <u>
            <seg>
              Den utdragna lågkonjunkturen har dock bidragit till att sysselsättningen
              har ökat långsammare än arbetskraften, vilket medfört att arbetslösheten
              har stigit. En viktig utmaning är därför att få ned arbetslösheten
              och särskilt långtidsarbetslösheten. Ett högt arbetskraftsdeltagande
              är emellertid positivt eftersom det är en förutsättning för en
              stark sysselsättningsutveckling när konjunkturen förbättras.
            </seg>
          </u>
          <u>
            <seg>
              Regeringen har sedan den tillträdde 2006 genomfört omfattande
              åtgärder för att långsiktigt sänka arbetslösheten och stötta återhämtningen.
              Efterfrågan har stärkts i både privat och offentlig sektor genom
              bland annat mer pengar till välfärdens kärna, offentliga investeringar
              och inkomstskattesänkningar. Samtidigt har regeringen stärkt drivkrafterna
              till arbete, bland annat genom jobbskatteavdraget och den återupprättade
              arbetslinjen i socialförsäkringssystemen. Vidare har regeringen
              genomfört åtgärder för att förbättra matchningen. Utbildnings-
              och arbetsmarknadspolitiken har reformerats för att rusta människor
              för jobb och för att motverka att arbetslösheten biter sig fast
              på en hög nivå. Åtgärder har också vidtagits för att stimulera
              efterfrågan för grupper med svag förankring på arbetsmarknaden,
              till exempel nystartsjobb och sänkta socialavgifter för unga.
            </seg>
          </u>
          <u>
            <seg>
              Sveriges starka offentliga finanser medför att vi har möjligheter
              att genomföra ytterligare strukturåtgärder för att förbättra arbetsmarknadens
              funktionssätt och genomföra stabiliseringspolitiska åtgärder ifall
              konjunkturen försämras.
            </seg>
          </u>
          <note type="speaker">
            Anf. 66 MONICA GREEN (S):
          </note>
          <u>
            <seg>
              Herr talman! Regeringen har styrt landet i sju år nu. Under den
              tiden har antalet långtidsarbetslösa nästan tredubblats. Arbetslösheten
              har bitit sig fast på en hög nivå, och ungdomsarbetslösheten är
              högre än i de flesta andra jämförbara länder. Den politik som
              har förts har inte gett de resultat som regeringen har hoppats
              på.
            </seg>
          </u>
          <u>
            <seg>
              I och för sig är det åtgärder som Anders Borg har vidtagit i
              teorin. I de teoretiska ekonomiska och nationalekonomiska böckerna
              ger sådant här jobb. I praktiken och i verkligheten har det visat
              sig inte fungera. Men det låter bra.
            </seg>
          </u>
          <u>
            <seg>
              Utsikterna ser inte bättre ut. De flesta prognosmakare är överens
              om att det kommer att dröja ytterligare tre fyra år innan arbetslösheten
              är tillbaka på samma nivå som när regeringen tog över – som den
              dåvarande oppositionen kallade massarbetslöshet.
            </seg>
          </u>
          <u>
            <seg>
              Låt oss vara överens om följande: Regeringens politik har inte
              fungerat. Andra insatser kommer att krävas för att arbetslösheten
              ska gå ned på en nivå som vi finner acceptabel.
            </seg>
          </u>
          <u>
            <seg>
              Därför har jag ställt två enkla frågor: Vad avser finansministern
              att göra för att stabiliseringspolitiken ska fungera? Vad avser
              finansministern att göra för att sänka arbetslösheten?
            </seg>
          </u>
          <u>
            <seg>
              Nu har finansministern lämnat ett allmänt hållet svar på dessa
              frågor. Ett är mycket tydligt: Regeringen avser inte att ändra
              politiken. Lagt kort ligger. Det är mer av samma som inte har
              fungerat: mer skattesänkningar, mer privatiseringar och mer av
              samma nedskärningar i socialförsäkringarna. Men det fungerar ju
              inte.
            </seg>
          </u>
          <u>
            <seg>
              Finansministern har vid några tillfällen föraktfullt påstått
              att arbetslösheten är frivillig, att de som är arbetslösa är det
              för att de är lata. Han påstår också att om vi skulle höja taket
              i a-kassan skulle 30 000 av dem som jobbar i dag gå hem. Jag tycker
              att det är mycket föraktfullt att se ned på de arbetslösa på det
              sättet, att inte tro dem på det viset.
            </seg>
          </u>
          <u>
            <seg>
              Det är samma sak med de sjuka. Regeringen tror inte på de sjuka
              utan sätter upp regler som vid en viss tidsgräns säger: Nu är
              du frisk. Vi litar inte på att du är sjuk. Du måste gå tillbaka
              till jobbet, annars måste du gå på socialbidrag.
            </seg>
          </u>
          <u>
            <seg>
              När jag pratar om stabiliseringspolitik menar jag att man måste
              ha andras förtroende. Anders Borg har högt förtroende, det vet
              jag, men det är från dem som jobbar. De unga som står utanför
              jobben har inte förtroende för Anders Borg.
            </seg>
          </u>
          <u>
            <seg>
              De arbetslösa, de sjuka och pensionärerna har ledsnat. De vill
              se en annan politik; de vill se en politik som fungerar och som
              ser till hela samhället.
            </seg>
          </u>
          <u>
            <seg>
              Jag återupprepar min fråga som finansministern inte har svarat
              på: Vad avser finansministern att göra för att sänka arbetslösheten?
              Säg nu inte mer av samma misslyckade politik!
            </seg>
          </u>
          <note type="speaker">
            Anf. 67 Finansminister ANDERS BORG (M):
          </note>
          <u>
            <seg>
              Herr talman! Jag vill tacka Monica Green för att hon har gett
              oss möjlighet att föra en bra diskussion om stabiliseringspolitiken.
            </seg>
          </u>
          <u>
            <seg>
              En tänkbar grund för den är att vi nu har fått en rapport som
              gediget går igenom det här från EU:s sida. Det är en rapport om
              offentliga finanser i Europa 2013 där man har tittat på stabiliseringspolitikens
              inriktning under de här åren.
            </seg>
          </u>
          <u>
            <seg>
              Man kan som utgångspunkt notera att Sverige har klarat krisen
              bättre än nästan alla jämförbara länder. Vi har haft en bättre
              genomsnittlig tillväxt och en arbetskraft som har ökat.
            </seg>
          </u>
          <u>
            <seg>
              Den stora diskussionen i många länder, inte minst i USA, är hur
              många som har lämnat arbetsmarknaden. Den har inte vi. Vi har
              haft en sysselsättning som har gått upp. Vi har en långtidsarbetslöshet
              som vi senast i går fick rapporterat för oss är bland de lägsta
              i Europa.
            </seg>
          </u>
          <u>
            <seg>
              Vi har klarat sammanhållningen bättre, särskilt i termer av grupper
              med låg materiell standard. Vi har faktiskt halverat andelen med
              låg materiell standard från 2006 till i dag. Därtill har vi inte
              ett behov av att sanera offentliga finanser framåtblickande.
            </seg>
          </u>
          <u>
            <seg>
              Då tittar vi på stabiliseringspolitiken. Varför har vi varit
              så här pass framgångsrika i relation till de andra? Jo, det beror
              på att vi dels har stöttat tillväxten – vi har fört en keynesiansk
              stabiliseringspolitik av rätt traditionellt snitt under krisen
              – dels har vidtagit åtgärder som förbättrat tillväxten långsiktigt.
            </seg>
          </u>
          <u>
            <seg>
              Då kan man säga att det är det som många länder har gjort. Nja,
              när man tittar på de siffror som EU-kommissionen redovisar kan
              man notera att det när krisen inleddes fanns många länder som
              stöttade ekonomin. Det fanns till och med de som stöttade mer
              än vad Sverige gjorde – till exempel Spanien och Storbritannien
              tog i väldigt mycket inledningsvis. Men tyvärr blev det ju så
              att de därefter fick börja strama åt ekonomin.
            </seg>
          </u>
          <u>
            <seg>
              När man tittar på perioden efter 2010 ser man alltså att de allra
              flesta länder har ägnat sig åt åtstramningar. De som har ägnat
              sig åt störst åtstramningar är just länder som Spanien och Storbritannien.
              De föll för överdriftssångarna i början av krisen och tog i så
              att de spräckte sig. De förstörde sitt förtroende och tvingades
              sedan vrida ratten i motsatt riktning.
            </seg>
          </u>
          <u>
            <seg>
              Vi var försiktiga. Vi sade att krisen kunde bli längre, att det
              var viktigt att spara i ladorna och att det var centralt att ha
              kraft att komma tillbaka om det skulle behövas.
            </seg>
          </u>
          <u>
            <seg>
              När man tittar på statistiken för perioden 2011–2013 är det,
              om man får tro EU-kommissionen, bara ett land i Europa som har
              fört en expansiv politik. Det är Sverige.
            </seg>
          </u>
          <u>
            <seg>
              Vi är den sista keynesianen som står upp när alla de andra har
              fått vrida om ratten för att båten höll på att kapsejsa. Det är
              ett av skälen till att vi har lyckats bättre än de andra länderna
              när det gäller att upprätthålla en väl fungerande arbetsmarknad,
              vårda välfärden och säkra en tillväxt som utvecklas bra.
            </seg>
          </u>
          <u>
            <seg>
              Det andra benet i den här politiken har varit att vi noggrant
              inriktat åtgärderna på att också långsiktigt förbättra ekonomins
              funktionssätt. Då är det centralt att man, om man gör åtgärder
              som höjer produktionsförmågan och på kort sikt stimulerar, har
              förmågan att växa under längre tid utan att gå in i tillväxtbegränsningar
              som stigande räntor eller ett behov av att strama åt politiken.
              Därför är det en klok politik att göra det som är nödvändigt på
              kort sikt på ett sådant sätt att man också långsiktigt bygger
              en starkare ekonomi.
            </seg>
          </u>
          <u>
            <seg>
              Det är det vi har haft som utgångspunkt för det här arbetet –
              att stötta tillväxten och vidta nödvändiga åtgärder utan att förhäva
              oss eller föröda offentliga finanser. Därigenom har vi också år
              efter år efter år kunnat fortsätta att stötta ekonomin när andra
              har fått strama åt. Det är en politik som har varit framgångsrik
              och tjänat Sverige väl.
            </seg>
          </u>
          <note type="speaker">
            Anf. 68 MONICA GREEN (S):
          </note>
          <u>
            <seg>
              Herr talman! Ja, jag vet att Anders Borg gillar budgetreglerna
              som Göran Persson en gång satte upp och som har tjänat Sverige
              väl. Det är bra att vi har en stabil ekonomi och att vi har stabila
              ekonomiska regler som gör att vi inte hamnar i samma läge som
              en del länder nere vid Medelhavet.
            </seg>
          </u>
          <u>
            <seg>
              Dock brukar vi inte jämföra oss med de länderna, utan vi brukar
              jämföra oss med länderna runt omkring oss. De har klarat krisen
              bättre. De har klarat arbetslösheten bättre, och de har sett till
              att ha lägre ungdomsarbetslöshet än vi.
            </seg>
          </u>
          <u>
            <seg>
              Det är för att den borgerliga regeringen har ökat på människors
              oro. Man har sänkt a-kassan, försämrat för de sjuka, infört inaktiveringsfällor
              för de unga – de får inte hjälp från första dagen på Arbetsförmedlingen
              – och så vidare.
            </seg>
          </u>
          <u>
            <seg>
              Anders Borg tycker att det är bra att det finns fler som har
              fått arbete. Men vi är ju faktiskt en halv miljon fler nu. Det
              är fler som jobbar i Spanien trots att Spanien har högre arbetslöshet.
              Fler jobbar i Spanien eftersom de är fler människor där.
            </seg>
          </u>
          <u>
            <seg>
              Nu jobbar fler i Sverige eftersom vi är fler här. Men arbetslösheten
              har inte gått ned. Den har bitit sig fast på de här höga nivåerna.
            </seg>
          </u>
          <u>
            <seg>
              Eftersom vi är fler har vi dessutom fler skolbarn, fler äldre
              och fler patienter som behöver tas om hand. Alltså behöver fler
              jobba i vår gemensamma sektor.
            </seg>
          </u>
          <u>
            <seg>
              Anders Borg påstår att regeringen har satsat ännu mer, men det
              är faktiskt fler som behöver den här hjälpen i dag. Det hade behövts
              mer pengar till kommuner och landsting för att kunna anställa
              fler där.
            </seg>
          </u>
          <u>
            <seg>
              Anders Borg säger att vi har hållit ihop samhället. Varför har
              vi då barnfattigdom? Varför har vi en barnfattigdom på 225 000
              barn i det här landet om Anders Borg har fört en så bra politik
              som han tycker?
            </seg>
          </u>
          <u>
            <seg>
              Varför är det bara 40 procent av de arbetslösa som får 80 procent
              av sin a-kassa? Alla andra slår ju i taket långt tidigare och
              får betydligt lägre ersättning.
            </seg>
          </u>
          <u>
            <seg>
              Sänkt skatt för dem som har det allra bäst – det är den politik
              ni har fört. Det har inte varit en bra politik. Den har ökat klyftorna
              i landet, och det har inte fungerat. Jag skulle vilja att ni inser
              det och att ni börjar investera och satsa på järnvägen, nya bostäder,
              miljöanpassade bostäder, fler lärare och så vidare så att fler
              kan bli anställda och känna framtidshopp och framtidstro.
            </seg>
          </u>
          <u>
            <seg>
              Anders Borg påstår att det har satsats mer på högskolorna. Det
              är inte sant. Vi hade en lång debatt här i förra veckan, där vi
              från de små och medelstora högskolorna en efter en gick upp och
              berättade hur många färre platser vi har på högskolorna i dag
              än vi hade tidigare.
            </seg>
          </u>
          <u>
            <seg>
              De satsningar ni påstår har skett är inga satsningar, utan det
              är siffertricksande. Jag skulle vilja ha en regering som satsar
              på riktigt, inte en som gömmer sig bakom siffror.
            </seg>
          </u>
          <note type="speaker">
            Anf. 69 Finansminister ANDERS BORG (M):
          </note>
          <u>
            <seg>
              Herr talman! Det är viktigt att vi för debatten om stabiliseringspolitiken
              utifrån en rimlig beskrivning av verkligheten.
            </seg>
          </u>
          <u>
            <seg>
              Vi börjar med långtidsarbetslösheten. Då är det så att Sverige
              tillsammans med Danmark och ytterligare något land har lägst långtidsarbetslöshet
              inom EU.
            </seg>
          </u>
          <u>
            <seg>
              När man bryter ned den och tittar på undergrupper som ungdomar
              har vi även på det området bland de lägsta ungdomsarbetslöshetsnivåerna
              jämfört med jämförbara länder.
            </seg>
          </u>
          <u>
            <seg>
              Det är också alldeles uppenbart att när det gäller sysselsättningen
              har vi i den privata sektorn haft en sysselsättningstillväxt som
              vi inte har upplevt i Sverige under de senaste decennierna. Vi
              har alltså sett att jobben verkligen kommer i den privata sektorn
              och att det är fler människor som får arbete där.
            </seg>
          </u>
          <u>
            <seg>
              Samtidigt ska det sägas att vi noterar att SCB i dag rapporterade
              att vi har fler anställda i vård och omsorg än i någon annan sektor.
              Vi har alltså haft möjligheter att bygga ut även välfärden under
              de här åren. SCB gör en poäng av att det är just inom vård och
              omsorg som vi nu har flest som arbetar i ekonomin. Det kan man
              ju tycka är positivt.
            </seg>
          </u>
          <u>
            <seg>
              När det gäller sysselsättningsgraden vet vi att den har ökat
              i alla grupper. Det som har hänt är att vi har en förskjutning
              i befolkningen. Det är fler som är äldre, och trots att sysselsättningsgraden
              har ökat spelar de större roll i de grupperna.
            </seg>
          </u>
          <u>
            <seg>
              Vad som är allra mest relevant är kanske ändå hur det har gått
              med reallönerna. Har människor under den värsta krisen sedan depressionen
              fått det bättre eller sämre? I väldigt många länder har de fått
              det rejält mycket sämre. Där har det varit stora inkomstförluster
              för grupper. I ett land i Europa har vi haft en ordentlig, real
              disponibelinkomstökning under de här åren, och det är Sverige.
              Där har ökningen varit 20 procent när man inkluderar inflation,
              transfereringar och skatter, vilket är långt mer än genomsnittet
              och långt mer än andra länder. Varför är då det positivt? Genom
              att vi har hållit uppe inkomstökningarna för hushållen har vi
              inte haft den kraftiga ökning av fattigdomen som man till exempel
              har sett i länder som Island, Grekland och Lettland, där inkomsterna
              har fallit.
            </seg>
          </u>
          <u>
            <seg>
              Andelen barn som lever med låg materiell standard var 3 procent
              när vi tog över. Det var bra jobbat av Socialdemokraterna att
              de hade fått det till 3 procent. Det var bättre än genomsnittet
              för EU. Det var bättre än länder som Tyskland och Frankrike, där
              det ligger på 5 procent. Men under våra år har vi väldigt konsekvent
              jobbat för att förbättra tryggheten för barnfamiljerna. Nu är
              andelen barn som lever med låg materiell standard nere på 1 procent.
              Det är en väldigt kraftig förbättring som vi gemensamt ska glädjas
              åt. Det innebär att det är färre barn som behöver växa upp med
              en oro för familjens ekonomi.
            </seg>
          </u>
          <u>
            <seg>
              Detta med ihållande stimulanser är faktiskt viktigt. I andra
              länder har man först stimulerat och sedan stramat åt. På det sättet
              gjorde man i till exempel Spanien och Storbritannien. Man tog
              i för mycket, så att man sladdade ned i diket, och sedan fick
              man vrida om ratten allt man kunde. Det gjorde också att människor
              inte kunde tro på den politiken. Det var därför man tappade förtroendet
              för sina regeringar. Det var därför man inte investerade och inte
              konsumerade.
            </seg>
          </u>
          <u>
            <seg>
              Sverige har under de här åren kunnat gå i motsatt riktning. Vi
              har i dag väsentligt högre nivå offentliga investeringar som andel
              av bnp än de flesta EU-länder. Låt mig ta exemplet Tyskland, som
              ligger på halva andelen offentliga investeringar i förhållande
              till Sverige om man får tro EU-kommissionen. Det här innebär att
              vi har använt krisen till en historisk möjlighet att rusta upp
              den svenska infrastrukturen, som vi ju vet var eftersatt under
              många år då alla pengar gick åt till att betala för växande utanförskap
              och stigande förtidspensioner.
            </seg>
          </u>
          <u>
            <seg>
              Det är klokt att vi har kunnat investera i mer realkapital som
              infrastruktur under krisen. Det är klokt att vi genom jobbskatteavdrag
              och arbetslinjen också under krisen har förstärkt vår produktionsförmåga.
              Det är det som långsiktigt bygger välstånd för landet.
            </seg>
          </u>
          <note type="speaker">
            Anf. 70 MONICA GREEN (S):
          </note>
          <u>
            <seg>
              Herr talman! Återigen vill jag påpeka för Anders Borg att vi
              har blivit fler i det här landet. Vi är en halv miljon fler människor.
              Det är fler skolbarn, fler patienter, fler äldre och så vidare.
              Det behövs alltså fler som är anställda i kommuner och landsting.
              Det behövs också fler som är sysselsatta över huvud taget. Det
              läget har också infunnit sig, och det är ju bra att det är fler
              sysselsatta, men arbetslösheten har ändå inte sjunkit. Vi måste
              räkna alla. Vi kan inte tricksa bort detta.
            </seg>
          </u>
          <u>
            <seg>
              Ni kör ett ganska farligt spel eftersom ni ökar på orättvisorna.
              Ni satsar mest på dem som har det allra bäst. Om man delar in
              befolkningen i decilgrupper vet vi att den tiondel som har det
              allra bäst, oftast männen, har fått de flesta skattesänkningarna.
              De har alltså fått det bättre.
            </seg>
          </u>
          <u>
            <seg>
              Sedan kan Anders Borg stå och säga att de allra flesta har fått
              det bättre. Om man ser till ett genomsnitt är det kanske så, men
              det finns en tiondel av befolkningen som har fått det betydligt
              sämre än resten av befolkningen.
            </seg>
          </u>
          <u>
            <seg>
              De som är inlåsta i fas 3, de ungdomar som inte får hjälp av
              Arbetsförmedlingen och de ungdomar som inte får möjlighet att
              studera vidare känner inte igen sig i den glättade bild som Anders
              Borg här målar upp och skryter med. Han är nöjd med sakernas tillstånd
              och säger att det är bra i Sverige, att man har det allra bäst
              här och att regeringen har en bra politik.
            </seg>
          </u>
          <u>
            <seg>
              Vi skulle vilja hålla ihop landet betydligt bättre, och vi skulle
              vilja satsa och investera för framtiden i järnväg, i offentlig
              sektor och på fler lärare. Det tycker vi är en bra politik för
              framtiden.
            </seg>
          </u>
          <note type="speaker">
            Anf. 71 Finansminister ANDERS BORG (M):
          </note>
          <u>
            <seg>
              Herr talman! Det här har varit en bra och viktig debatt som tydligt
              har belyst att regeringen med en pragmatisk ekonomisk politik
              har kunnat stötta tillväxten i Sverige under svåra tider. Vi har
              på ett väl avvägt sätt kunnat tillföra energi och upprätthålla
              en god ordning i offentliga finanser, vilket gör att Sverige,
              som nästan det enda landet i Europa, kan gå in i framtiden utan
              att behöva diskutera stora nedskärningar och skattehöjningar på
              det sätt som till och med våra grannländer Danmark och Finland
              tvingas göra.
            </seg>
          </u>
          <u>
            <seg>
              Hur har vi då stöttat tillväxten? Jo, genom både tillväxtåtgärder
              och traditionell efterfrågepolitik. När man ser på statistiken
              över hur till exempel investeringar och konsumtion utvecklas framgår
              det väldigt tydligt att det inte är något annat land som har haft
              en starkare utveckling än Sverige. Vi har kraftigt kunnat öka
              investeringarna i hela samhällsekonomin under krisåren. Det är
              väldigt bra. Det betyder att jämfört med de andra europeiska länderna
              har vi byggt mer produktionskapacitet under de här åren. De andra
              länderna har haft låga investeringar eller till och med fallande
              investeringar. Då går de ur krisen i ett svagare tillstånd.
            </seg>
          </u>
          <u>
            <seg>
              Vi har också kunnat stötta den inhemska konsumtionen, för vi
              vet att när det är en lång, omfattande och tung internationell
              lågkonjunktur påverkar det också ett litet och öppet land som
              Sverige. Då är det viktigt att vi stöttar konsumtionen, och det
              är därför vi har haft starkare konsumtionsutveckling än andra
              länder.
            </seg>
          </u>
          <u>
            <seg>
              Vi har under de här åren kunnat prioritera att säkra full sysselsättning
              och god välfärd för alla. Det är detta vi också kan se i resultaten.
            </seg>
          </u>
          <u>
            <seg>
              Unesco säger att Sverige tillsammans med Island har minst problem
              med barnfattigdom, och vi hamnar i Social Progress Index som ett
              av de länder som har bäst social sammanhållning. OECD säger att
              vi har de minsta inkomstskillnaderna när man justerar för välfärdstjänsterna.
              Det beror på att vi har byggt en samhällsmodell där vi förstärker
              arbetslinjen, uppmuntrar entreprenörskap och prioriterar kunskap
              och därför klarar att upprätthålla trygghet och god välfärd för
              alla.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Svar på interpellation 2013/14:120 om omvänd bevisbörda
            vid omprövning av arbetsskada
          </note>
          <note type="speaker">
            Anf. 72 Statsrådet ULF KRISTERSSON (M):
          </note>
          <u>
            <seg>
              Herr talman! Hillevi Larsson har frågat mig om jag avser att
              gå vidare med förslaget om omvänd bevisbörda vid omprövningar
              av arbetsskador så att det ligger på Försäkringskassan att bevisa
              att det finns icke arbetsrelaterade orsaker till skadan för att
              den inte längre ska klassas som en arbetsskada.
            </seg>
          </u>
          <u>
            <seg>
              En arbetsskadelivränta beviljas antingen tills vidare eller,
              om det inte är styrkt att nedsättningen på grund av arbetsskada
              är varaktig, för viss tid.
            </seg>
          </u>
          <u>
            <seg>
              Arbetsskadekommissionen har, som ett av många förslag, ansett
              att då en person som haft livränta under en tid ansöker för en
              ytterligare period med arbetsskadelivränta bör en annan bevisbörda
              gälla än då arbetsskadelivränta först beslutades.
            </seg>
          </u>
          <u>
            <seg>
              Arbetsskadekommissionen har lämnat sin slutrapport med ett antal
              förslag till den parlamentariska socialförsäkringsutredningen.
              Denna slutrapport ingår således i det underlag som den parlamentariska
              kommittén har att överväga. Först sedan denna kommitté lämnat
              sitt betänkande är jag beredd att ta ställning till vilka förändringar
              som jag anser bör göras i arbetsskadeförsäkringen.
            </seg>
          </u>
          <note type="speaker">
            Anf. 73 HILLEVI LARSSON (S):
          </note>
          <u>
            <seg>
              Herr talman! Det finns ett konkret exempel på hur detta kan slå
              så som regelverket ser ut i dag. Exemplet är en levande människa
              som har råkat väldigt illa ut. Han heter Johnny. När han var 35
              år gammal knäckte det plötsligt till i ryggen när han var på sin
              arbetsplats – han är betongarbetare. Han funderade inte så mycket
              på det, men han började få väldigt ont och kände att han tappade
              muskelstyrka, vilket påverkade honom på jobbet. Den kroniska smärtan
              var med honom hela tiden.
            </seg>
          </u>
          <u>
            <seg>
              Efter att under fyra månader ha kämpat med smärtan blev han till
              slut tvungen att sjukskriva sig. Efter det fick han också en magnetröntgen
              gjord.
            </seg>
          </u>
          <u>
            <seg>
              Då visade det sig att han hade drabbats av diskbråck. Han fick
              denna skada klassad som en arbetsskada. Tre år senare kom besked
              från Försäkringskassan om att arbetsskadan skulle omprövas. Den
              utredning som då gjordes visade att han hade en skada på precis
              samma ställe som tre år tidigare – det var den skada han fick
              klassad som arbetsskada. Det visade sig också att hans arbetsförmåga
              var kraftigt nedsatt till följd av den här skadan. Han hade bara
              25 procents arbetsförmåga, vilket innebar att han på företaget
              där han jobbade bara utförde en begränsad andel av arbetsuppgifterna.
              Han kunde inte utföra alla arbetsuppgifter på grund av sin skada.
              Det var bara 25 procent av arbetsuppgifterna han kunde göra. Andra
              på arbetsplatsen, som hade full arbetsförmåga, hade också högre
              löner.
            </seg>
          </u>
          <u>
            <seg>
              Men trots att skadan var på samma ställe och trots att arbetsförmågan
              var kraftigt nedsatt var beskedet från Försäkringskassan att detta
              inte längre var en arbetsskada. Nu menade man att det var en degenerativ
              förändring av ryggraden till följd av ålder. Då var han inte ens
              40 år fyllda. Men de menade detta, och därmed förlorade han sin
              livränta på 4 000 kronor.
            </seg>
          </u>
          <u>
            <seg>
              Livräntan fick han eftersom hans arbetsförmåga och hans förmåga
              att få inkomst var reducerad. Man kan få livränta till följd av
              en arbetsskada om man räknar med att man får en försämrad inkomst
              till exempel på grund av att man måste byta jobb eller bara kan
              utföra begränsade arbetsuppgifter.
            </seg>
          </u>
          <u>
            <seg>
              Han förlorade alltså de här 4 000 kronorna. Eftersom han hade
              och fortfarande har lägre lön till följd av att han bara kan utföra
              begränsade arbetsuppgifter i företaget blir det mycket svårt för
              honom ekonomiskt att förlora de här 4 000 kronorna.
            </seg>
          </u>
          <u>
            <seg>
              Påståendet från Försäkringskassan, att det skulle vara en åldersrelaterad
              förändring som ledde till den här skadan, motsägs från flera håll.
              Till exempel frågar professor Bengt Järvholm, som är en av de
              ledande experterna på området: Hur kan man veta det? Hur kan man
              veta att det är på grund av ålder som han har fått den här skadan
              när han tre år tidigare hade en arbetsskada på precis samma ställe?
              Även Örebros arbets- och miljömedicinska klinik ifrågasätter detta.
            </seg>
          </u>
          <u>
            <seg>
              Jag har förståelse för att ministern avvaktar arbetet, men det
              får inte dröja för länge. Denna fråga är alldeles för viktig för
              det.
            </seg>
          </u>
          <note type="speaker">
            Anf. 74 Statsrådet ULF KRISTERSSON (M):
          </note>
          <u>
            <seg>
              Herr talman! Låt mig först säga att jag helt håller med om att
              det här är en viktig fråga som rymmer ganska många komplicerade
              aspekter. Jag har också respekt för det enskilda fall som Hillevi
              Larsson känner till och engagerar sig i. Jag tror att Hillevi
              Larsson vet att varken hon eller jag, allra minst jag, kan försöka
              agera domare när det gäller vad som har hänt i ett enskilt fall.
              Det var det första jag ville säga.
            </seg>
          </u>
          <u>
            <seg>
              Det andra jag vill säga är att det finns ett antal bekymmer i
              dagens arbetsskadeförsäkring som är orsaken till att den parlamentariska
              kommittén, enligt direktiven, ska titta på den och göra överväganden.
            </seg>
          </u>
          <u>
            <seg>
              Jag ska bara nämna några som är rätt uppenbara. En sak gäller
              sjukdomsbegreppen. Olika länder har valt olika system för detta.
              En del har ganska distinkta listor som beskriver vilka sjukdomar
              och skador som kan komma i fråga. Andra har, som i den svenska
              varianten, en mer öppen prövning. Det upplevs, tror jag, rätt
              ofta som att det leder till ett mått av orättvisa och godtycklighet.
              Det är ett problem.
            </seg>
          </u>
          <u>
            <seg>
              Ett annat problem är att väsentligt fler män beviljas arbetsskadelivränta
              än kvinnor. Det kan finnas en del naturliga förklaringar som har
              med yrkestillhörigheten att göra. Men det kan också upplevas som
              att det är betydande jämställdhetsbrister i själva försäkringen.
              Det är också ett problem som man tittar på.
            </seg>
          </u>
          <u>
            <seg>
              Sedan finns det naturligtvis något som alltid har varit inbyggt
              i detta. Hur starka ska incitamenten för arbetsplatsen, arbetsgivaren
              och organisationen vara att förebygga arbetsskador? Att vi har
              lagstiftning är en sak, men det handlar också om att se till att
              det finns ett levande förebyggande arbete. I dagens försäkring
              är det ganska svaga sådana incitament, eftersom det inte påverkar
              avgiften.
            </seg>
          </u>
          <u>
            <seg>
              Det är en tredje sak jag vill säga, herr talman. Den parlamentariska
              kommittén ska komma tillbaka med förslag. Vi kan kanske i bästa
              fall dra nytta av deras analyser och andra analyser, till exempel
              från Arbetsskadekommissionen, och landa i väsentliga förändringar
              av denna över 100 år gamla försäkring. Jag tror ändå att vi ska
              vara ödmjuka och inse att det alltid kommer att finnas olika meningar
              i enskilda avgöranden, där en enskild person anser att en skada
              är, ska klassas och erkännas som en arbetsskada men där försäkringen
              inte tycker att det är klarlagt.
            </seg>
          </u>
          <u>
            <seg>
              Jag vill bara säga det för att vi ska vara medvetna om att det
              kommer att uppstå sådana konflikter även fortsättningsvis. Inte
              ens det bästa regelverk och den bästa välvilja i världen kommer
              att undanta behovet av en sådan prövning, som ytterst kan fastställas
              av domstol.
            </seg>
          </u>
          <u>
            <seg>
              Utan att lägga sordin på stämningen vill jag säga att behovet
              av att pröva saker rättsligt och utrymmet att tycka olika kommer
              att finnas även i fortsättningen.
            </seg>
          </u>
          <note type="speaker">
            Anf. 75 HILLEVI LARSSON (S):
          </note>
          <u>
            <seg>
              Herr talman! Ja, så är det naturligtvis. Det kommer alltid att
              finnas delade meningar. Det här löses ju som en tvist där det
              ofta finns olika parter. Men jag tycker ändå att det finns särskilda
              skäl, just när det gäller omprövning av arbetsskador, att ändra
              reglerna.
            </seg>
          </u>
          <u>
            <seg>
              Först får man en skada klassad som arbetsskada. Beviskraven är
              väldigt högt ställda för att man ska få skadan klassad som arbetsskada.
              Det känns orimligt att det vid omprövningar i ett senare skede
              ska vara lika höga beviskrav. Om man fortfarande har en skada
              och fortfarande har nedsatt arbetsförmåga är sannolikheten att
              det är samma skada som man hade ett par år tidigare ganska hög.
              Har man fått skadan klassad som en arbetsskada en gång borde det
              krävas mycket för att det plötsligt ska kunna ändras.
            </seg>
          </u>
          <u>
            <seg>
              Det handlar om konsekvenser för den enskilde i form av till exempel
              livränta. Man förlorar inkomst som kan påverka ens ekonomi. Men
              det handlar också om upprättelse när man har drabbats av en arbetsskada.
              Man får då upprättelse i första skedet. Sedan förlorar man den
              i ett senare skede, då man helt plötsligt inte längre har en arbetsskada.
            </seg>
          </u>
          <u>
            <seg>
              Jag hoppas att man verkligen tittar specifikt på denna fråga
              framöver. Detta är bara ett exempel. Men det visar ändå på problem
              som kan uppstå. Just när det gäller fallet med Johnny har Örebros
              arbets- och miljömedicinska klinik tittat på hans arbetsplats
              och på exakt vilka arbetsuppgifter han utför och har utfört. De
              har undersökt de arbetsuppgifter som han har utfört 20 år tillbaka.
              De har kommit fram till att de här arbetsuppgifterna innebär allvarliga
              skaderisker, det vill säga att det var helt rätt att klassa hans
              skada som han fick tre år tidigare som en arbetsskada. Då hade
              han jobbat med de här farliga arbetsuppgifterna i många år – 20
              år.
            </seg>
          </u>
          <u>
            <seg>
              Sannolikheten att den skada som han nu har, tre år senare, inte
              skulle vara kopplad till hans arbetsplats, arbetsmiljön och den
              tidigare skadan är väldigt låg. Därför kan jag verkligen förstå
              Johnnys förtvivlan. Först fick han skadan klassad som arbetsskada,
              vilket är väldigt svårt. Sedan är det helt plötsligt inte längre
              en arbetsskada.
            </seg>
          </u>
          <u>
            <seg>
              Jag hoppas verkligen att den här frågan inte glöms bort. Jag
              tycker att det är väldigt positivt att Arbetsskadekommissionen
              kom med förslaget om omvänd bevisbörda. Det innebär att det inte
              blir den enskilde som har beviskraven på sig när man omprövar
              en arbetsskada utan att det blir Försäkringskassan.
            </seg>
          </u>
          <u>
            <seg>
              Vill Försäkringskassan då upphäva arbetsskadan eller inte längre
              räkna skadan som en arbetsskada måste Försäkringskassan bevisa
              att det är en icke arbetsrelaterad skada, till exempel att den
              är kopplad till ålder, alltså att skadan ändå skulle ha kommit
              med åldern.
            </seg>
          </u>
          <u>
            <seg>
              Jag tror att det skulle innebära enorma konsekvenser för den
              enskilde att slippa den här bevisbördan. Det är nästan omöjligt
              att bevisa att skadan inte har uppstått på grund av ålder. Även
              om det är extremt liten risk att det skulle vara så är det väldigt
              svårt när man har bevisbördan på sig. Jag hoppas att man går vidare
              med det konkreta förslaget, som är ett steg i rätt riktning. Det
              är helt riktigt att man behöver se över andra aspekter av arbetsskadeförsäkringen,
              inte minst jämställdhetsaspekter. Många kvinnor har svårt att
              få en skada klassad som arbetsskada från början.
            </seg>
          </u>
          <note type="speaker">
            Anf. 76 Statsrådet ULF KRISTERSSON (M):
          </note>
          <u>
            <seg>
              Herr talman! Jag håller med om att det är bra att en kommission
              som Arbetsskadekommissionen, som gör detta arbete i en frivillig
              icke-offentlig form, tar ett sådant initiativ, bidrar till diskussionen
              och visar att det finns flera intressenter, inte enbart vi i politiken,
              som känner ansvar och vill bidra. Det är bra. Det skulle vi behöva
              snarare mer av än mindre av. Att det dessutom råkar sammanfalla
              med en pågående stor parlamentarisk översyn av frågan gör saken
              bara än mer aktuell. Det är bra.
            </seg>
          </u>
          <u>
            <seg>
              Jag har inte direktiven framför mig just nu. Jag har inte läst
              dem precis nyligen, och därför är jag lite osäker på deras exakta
              formulering. Men jag minns att det är fråga om ett mycket brett
              uppdrag att se på hela arbetsskadeförsäkringen. Jag är inte säker
              på att just den problemställning som Hillevi Larsson tar upp är
              exakt formulerad så, men jag tycker att det är väl värt att diskutera
              en sådan fråga. Hur tuffa ska beviskraven vara vid en andra prövning
              – det är inte en formell omprövning – efter utgången av en tidsbegränsad
              arbetsskadelivränta? Det är en rimlig fråga att ta ställning till.
            </seg>
          </u>
          <u>
            <seg>
              Den parlamentariska kommittén ska vara färdig redan i början
              av 2015. Vi behöver inte vänta alltför länge.
            </seg>
          </u>
          <note type="speaker">
            Anf. 77 HILLEVI LARSSON (S):
          </note>
          <u>
            <seg>
              Herr talman! Man kan få en arbetsskada klassad som antingen tidsbegränsad
              eller varaktig. Rättare sagt handlar det om den livränta som ges
              till följd av nedsatt arbetsförmåga på grund av arbetsskada. Den
              kan ges under en begränsad period eller varaktigt.
            </seg>
          </u>
          <u>
            <seg>
              Problemet finns i de fall där livräntan ges tidsbegränsat. Det
              innebär inte per automatik att arbetsskadan försvinner efter den
              tidsperioden, utan den kan ju faktiskt finnas kvar. I det fall
              jag talade om – Johnny – finns det mycket som talar för att arbetsskadan
              är kvar. Det är låg sannolikhet för att den åldersmässiga förändringen
              skulle ske exakt på samma ställe där han tidigare fick en arbetsskada
              och att arbetsförmågan skulle fortsätta att vara nedsatt med 75
              procent, precis som till följd av arbetsskadan. Det är ett problem.
              Om det går att komma till rätta med bevisbördan kan mycket lösas.
            </seg>
          </u>
          <u>
            <seg>
              Sedan vill jag säga allmänt något om arbetsskadeförsäkringen.
              Jag tror att det behöver göras konkreta förändringar i försäkringen
              för att förbättra villkoren, inte minst för kvinnor. En vanlig
              arbetsskada för män är att de faller ned från en byggnadsställning.
              Om de bryter benen i samband med fallet är det svårt att säga
              att skadan beror på något annat än att de har ramlat i jobbet.
              Kvinnors värk i axlar och rygg är ofta kopplat till jobbet, men
              det är i regel svårt att bevisa. Där behöver mer göras.
            </seg>
          </u>
          <u>
            <seg>
              Man måste också titta mer på arbetsmiljön. Det går att skapa
              incitament för att förebygga skador. Om risken för inspektion
              ökar tror jag att arbetsgivarna kommer att skärpa sig och också
              skaffa sig mer kunskap om hur de ska förebygga dåliga arbetsmiljöer.
            </seg>
          </u>
          <note type="speaker">
            Anf. 78 Statsrådet ULF KRISTERSSON (M):
          </note>
          <u>
            <seg>
              Herr talman! Jag konstaterar bara att det finns flera goda skäl
              till att utredningen arbetar med dessa frågor. Vi är många som
              är intresserade av slutsatserna.
            </seg>
          </u>
          <note>
            Överläggningen var härmed avslutad.
          </note>
          <note>
            17 § Svar på interpellationerna 2013/14:27 och 117 om osäkerheten
            för tågtrafiken mellan Stockholms central och Södra station
          </note>
          <note type="speaker">
            Anf. 79 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Mats Pertoft har frågat mig om jag kan garantera
              bansäkerheten för tågtrafiken på getingmidjan. Anders Ygeman har
              frågat mig hur nedskärningen i järnvägsunderhållet kan förbättra
              rälsen vid Stockholms central. Jag väljer att besvara interpellationerna
              i ett sammanhang.
            </seg>
          </u>
          <u>
            <seg>
              Den 12 november spårade, som bekant, ett godståg ur vid Stockholms
              södra, vilket naturligtvis sätter denna debatt i nytt ljus. Låt
              oss börja med att konstatera att ingen har skadats i samband med
              urspårningen. För mig har alltid säkerhet högsta prioritet.
            </seg>
          </u>
          <u>
            <seg>
              När något inträffar som gör att tågen står stilla i Stockholmsområdet,
              inte minst på getingmidjan, är det många resenärer som drabbas.
              Det är resenärer som jag träffar varje vecka när jag står på Centralstationen,
              och jag hör dem berätta hur inställda och försenade tåg försvårar
              deras vardag. Det gäller inte minst om trafiken står still.
            </seg>
          </u>
          <u>
            <seg>
              Jag tog över ansvaret för infrastrukturpolitiken hösten 2010.
              Jag, och säkert många tågpendlare med mig, minns de stora problemen
              under just vintern 2010–2011. Tågen gick inte enligt tidtabell,
              och det var kallt – kallare än på mycket länge. Hela kollektivtrafiksystemet
              var påverkat. Då berättade många resenärer för mig att de hade
              fått nog av eländet.
            </seg>
          </u>
          <u>
            <seg>
              Min slutsats då var att om underhållet av banorna får vänta i
              flera decennier brister det till slut. Det brister för tågen,
              och det brister för resenärerna. Förseningar påverkar förtroendet,
              och jag vet att det finns många som i dag inte litar på tågen
              och tycker att informationen är undermålig när någonting har gått
              snett.
            </seg>
          </u>
          <u>
            <seg>
              Självklart blir då frågan: Vad har jag gjort åt detta, och vad
              gör jag framåt? Eller som Mats Pertoft frågar: Är det säkert att
              åka tåg om underhållet av järnvägen är så eftersatt?
            </seg>
          </u>
          <u>
            <seg>
              Alliansregeringen genomför nu den största satsningen någonsin
              på järnvägsunderhållet i Sverige för att vinna tillbaka förtroendet
              för tågen. Även om mycket har blivit bättre på kort tid finns
              stora utmaningar kvar. Förutom att vi satsar mer pengar på underhåll
              vill vi också bygga om, bygga ut och bygga ny järnväg.
            </seg>
          </u>
          <u>
            <seg>
              Först när det finns omledningsmöjligheter av tågtrafiken på fler
              spår kan stora genomgripande underhålls- och reinvesteringsinsatser
              genomföras. Därför är det så viktigt att Citybanan färdigställs,
              både för ökad kapacitet för fler punktliga tåg och för att, som
              den 12 november, tågtrafiken kan ledas om på andra spår om något
              händer.
            </seg>
          </u>
          <u>
            <seg>
              Den aktuella sträckan, getingmidjan, mellan Stockholms central
              och Södra station är extra känslig, dels för det stora antal tåg
              som passerar varje dygn med många resenärer, dels för det dåliga
              skick den är i på grund av åratal av eftersatt underhåll. Intensiteten
              för att syna av denna sträcka har därför höjts jämfört med tidigare,
              och åtgärder sätts nu in så fort brister uppdagas.
            </seg>
          </u>
          <u>
            <seg>
              Jag vill också passa på att rätta Anders Ygeman. Alliansregeringen
              gör ingen neddragning av järnvägsunderhållet. Vi genomför nu i
              stället den största satsningen någonsin på järnvägsunderhållet
              i Sverige över en längre period för att vinna tillbaka förtroendet
              för tågen. Jämfört med 2006, då Socialdemokraterna med stöd av
              Miljöpartiet styrde Sverige, har underhållsanslaget fördubblats
              till dagens nivå. Det behov som Trafikverket har redovisat har
              regeringen mött genom att avsätta 86 miljarder kronor till järnvägsunderhåll
              under perioden 2014–2025. Utöver anslagen disponerar Trafikverket
              även de intäkter som banavgifterna ger och som oavkortat går till
              att underhålla järnvägen. Detsamma gäller de effektiviseringsvinster
              som Trafikverket gör som också går tillbaka direkt till verksamheten.
            </seg>
          </u>
          <u>
            <seg>
              Tack vare denna ökning kommer också ett större planerat åtgärdsarbete
              att kunna utföras på sträckan mellan Stockholms central och Stockholms
              södra. Detta arbete förutsätter dock att Citybanan har tagits
              i bruk, för annars finns inga spår alls att tillgå under reparationstiden.
              Att vidta åtgärderna innan Citybanan färdigställts skulle innebära
              ett totalstopp av all trafik under mycket lång tid.
            </seg>
          </u>
          <u>
            <seg>
              Herr talman! Att åka tåg är ett av de säkraste transportsätten
              för en resenär. Det måste gälla även för dem som arbetar med exempelvis
              järnvägsunderhåll. Om man med säkerhet menar låg risk för olycka
              är järnvägen säker. Det ska den vara på alla järnvägssträckor,
              särskilt på de sträckor som berör och kan påverka många.
            </seg>
          </u>
          <note type="speaker">
            Anf. 80 MATS PERTOFT (MP):
          </note>
          <u>
            <seg>
              Herr talman! Jag tackar statsrådet för svaret på interpellationen.
            </seg>
          </u>
          <u>
            <seg>
              Jag kan inte låta bli att tänka tillbaka två veckor när vi skulle
              ha haft denna interpellationsdebatt. Samma dag blockerades tunneln
              under Söder helt genom en olycka. Vi vet fortfarande inte riktigt
              vad som orsakade olyckan, men det synliggjorde på ett väldigt
              tydligt sätt svårigheterna och säkerhetsbristerna på denna sträcka.
            </seg>
          </u>
          <u>
            <seg>
              Eftersom jag själv också åker denna sträcka fram och tillbaka
              från Södertälje till Stockholm varje dag blev jag extra drabbad
              och känner väldigt starkt med alla mina medresenärer som fick
              byta resmönster. Jag är väldigt glad och tacksam att ingen person
              skadades vid olyckan. När jag blev klar över vad som egentligen
              hände kunde jag bara säga att det var tur, kanske mer tur än skicklighet.
            </seg>
          </u>
          <u>
            <seg>
              Säkerhetsriskerna blev väldigt tydliga, precis som statsrådet
              var inne på. Då undrar jag hur vi ska bära oss åt. Jag förstår
              ju logiskt att det skulle behövas en separat sträckning. Citybanan
              ska stå klar 2017. Det var tur att alliansregeringen snabbt ändrade
              sig 2006. Direkt efter valsegern stoppade man bygget, men ångern
              kröp snabbt fram. Man ändrade sig, och bygget har fortsatt sedan
              dess.
            </seg>
          </u>
          <u>
            <seg>
              Vi kan inte vänta tre fyra år på att Citybanan ska bli färdig
              och att till dess ingenting ska hända utom att man nödtorftigt
              lappar och lagar. Jag menar att statsrådet ändå borde ta med sig
              uppmaningen till Trafikverket att ordentligt se över alla möjliga
              möjligheter att snarast möjligt gå in med genomgripande underhåll
              och reinvestering. Man måste naturligtvis i så fall reducera trafiken
              under den tiden. Men att vänta med att göra detta till 2017 när
              det här är den tätast trafikerade järnvägssträckan i hela Sverige
              och när människor kan råka illa ut menar jag är helt omöjligt
              ur ett konsument- och säkerhetsperspektiv. Man borde inte bara
              säga lite grann automatiskt: Ja, det är klart att vi måste leda
              om tågen för att klara av detta.
            </seg>
          </u>
          <u>
            <seg>
              Nej, man måste vända på varenda liten sten för att få till en
              så god reinvestering och ett så genomgripande underhåll som möjligt
              så fort som möjligt, för det här är ju inte första gången. Hela
              hösten har varit kantad av olika varningar om bristande rälsskydd,
              om bultar som har försvunnit och om räls som har legat lösa. Jag
              lämnade in den här interpellationen för två månader sedan. Då
              hörde jag om detta för första gången. Det finns de som har hört
              larmrapporterna mycket tidigare.
            </seg>
          </u>
          <u>
            <seg>
              Min fråga till statsrådet är: Kan statsrådet tänka sig att snarast
              möjligt be Trafikverket att åter se över möjligheterna att så
              snabbt som möjligt genomföra genomgripande underhållsarbeten?
            </seg>
          </u>
          <note type="speaker">
            Anf. 81 ANDERS YGEMAN (S):
          </note>
          <u>
            <seg>
              Herr talman! Det är nu fyra månader sedan lokförare och järnvägsarbetare
              varnade för den lösa rälsen vid getingmidjan, Sveriges mest trafikerade
              järnvägssträcka. Det är över en månad sedan jag varnade för effekterna
              av det eftersatta underhållet på sträckan och varnade för effekterna
              vid en eventuell olycka. Och det är två veckor sedan olyckan faktiskt
              inträffade. Ett godståg spårade ur. Tur i oturen lyckades allvarliga
              personskador undvikas, men hade godståget kolliderat med några
              av de många pendeltåg som trafikerar sträckan hade konsekvenserna
              kunnat bli förödande.
            </seg>
          </u>
          <u>
            <seg>
              Det blir därför lite märkligt att höra ministerns svar på min
              interpellation här i kammaren. Svaret går väl att sammanfatta
              med ministerns egen mening: Mycket fungerar bättre.
            </seg>
          </u>
          <u>
            <seg>
              Det är för tidigt att säga vad som orsakade olyckan. Men under
              den moderatledda regeringens tid vid makten har ett tåg i månaden
              spårat ur i Sverige, det senaste så sent som i går. Mycket har
              blivit bättre!
            </seg>
          </u>
          <u>
            <seg>
              Antalet allvarliga fel på järnvägen har under de senaste fem
              åren fyrdubblats. Mycket har blivit bättre!
            </seg>
          </u>
          <u>
            <seg>
              Förtroendet för järnvägen har rasat dramatiskt. Än i dag, sju
              år efter att regeringen tillträdde, sjunker punktligheten i järnvägstrafiken.
              Mycket har blivit bättre!
            </seg>
          </u>
          <u>
            <seg>
              Vad är ministerns svar till oroliga resenärer, till dem som undrar
              varför tågen varje månad sparar ur i ett av världens mest utvecklade
              länder, som undrar hur räls på landets mest trafikerade järnvägssträcka
              kan lyftas runt med handen sju år efter att regeringen tillträdde
              och månader efter varningar från lokförare och inspektörer? Mycket
              har blivit bättre.
            </seg>
          </u>
          <u>
            <seg>
              Sedan påstår ministern att hon storsatsar och satsar mer pengar
              än Socialdemokraterna och Miljöpartiet. Jag vill med Guds lov
              säga: Det var fel då, det är fel nu och det har aldrig varit rätt.
              Varje år sedan du kom in i riksdagen, Catharina Elmsäter-Svärd,
              har ni föreslagit lika mycket eller mindre pengar till järnvägen,
              oavsett om du har suttit i minoritet i opposition i riksdagen
              eller i majoritet och i regeringen. 4,8 miljarder mindre hade
              vi haft till järnvägsunderhåll om dina budgetar hade gått igenom.
            </seg>
          </u>
          <u>
            <seg>
              Hur kommer det sig att under den tid ministern påstår sig ha
              storsatsat på järnväg har två järnvägsarbetare om dagen varslats
              om uppsägning på grund av arbetsbrist? Över 700 människor har
              till dags dato varslats på grund av att det saknas underhållsarbete
              att utföra. Samtidigt har man med handkraft kunnat lyfta rälsen
              på Stockholms central.
            </seg>
          </u>
          <u>
            <seg>
              Hur kommer det sig att ministern påstår att det inte sker några
              minskningar av underhållsanslagen när den budgetproposition som
              ska debatteras i denna kammare om två veckor, som du själv har
              lagt fram, föreslår att underhållsanslagen skärs ned med 286 miljoner?
            </seg>
          </u>
          <u>
            <seg>
              Jag har ett ödmjukt förslag till ministern: Blicka framåt, inte
              bakåt! Våga se verkligheten som den är! Våga se bristerna i järnvägsunderhållets
              organisation! Våga se den verklighet som Sveriges hårt prövade
              resenärer möter varje dag! De tror inte att mycket har blivit
              bättre.
            </seg>
          </u>
          <u>
            <seg>
              Slutligen: Ta ditt förnuft till fånga och dra tillbaka nedskärningarna
              av järnvägsunderhållet!
            </seg>
          </u>
          <note type="speaker">
            Anf. 82 STINA BERGSTRÖM (MP):
          </note>
          <u>
            <seg>
              Herr talman! Även jag tänker på den kväll för två veckor sedan
              när vi stod här och skulle ha vår interpellationsdebatt. Det var
              många då som hade drabbats av tågurspårningen vid Södra station.
            </seg>
          </u>
          <u>
            <seg>
              Själv stod jag länge på perrongen i Södertälje och frös och väntade
              tillsammans med de andra resenärerna från Karlstadtåget. Redan
              i Hallsberg fick vi reda på vad som hade hänt: en tågurspårning
              i tunneln vid Stockholms södra, rasrisk och tågstopp.
            </seg>
          </u>
          <u>
            <seg>
              Det satte i gång många tankar hos mig. Den första tanken var:
              Vilken tur att ingen kom till skada! Och sedan: Vad hade hänt
              om det hade varit vårt tåg eller något annat persontåg som hade
              spårat ur eller om godståget hade vält in i något annat tåg?
            </seg>
          </u>
          <u>
            <seg>
              Sedan började jag fundera på orsaken, och det finns ju många
              alternativ i tågkaosets Sverige. Var det fel på loket eller vagnen,
              eller var det rälsen som gick sönder? Jag vill inte spekulera
              i orsaken innan Trafikverket kommer att berätta vad som har hänt.
              Det finns många förslag i luften. Många banarbetare och experter
              har dock varnat för det bristande underhållet på banan.
            </seg>
          </u>
          <u>
            <seg>
              KTH-professorn Ulf Olofsson är en av dem som har varnat. I Rapport
              den där dagen nämnde han också något annat som vid sidan av för
              lite pengar till underhåll har orsakat många tillbud inom järnvägen,
              och det är avregleringen och uppstyckningen.
            </seg>
          </u>
          <u>
            <seg>
              Det fick mig att tänka på istappen i tunneln 2012 som ingen plockade
              bort innan det var för sent. Det var den där istappen som under
              lång tid fick växa sig så stor att den rev ned en kontaktledning
              på ett pendeltåg, och det blev stopp. Då fick man också evakuera
              tågresenärer ur tunneln, och tågtrafiken stod stilla i timmar.
            </seg>
          </u>
          <u>
            <seg>
              Nu, ett och ett halvt år senare, hände ett ännu värre tillbud.
              Tågurspårningen vid Södra station kunde ha slutat riktigt illa,
              oavsett om det var rälsen eller tåget som var i dåligt skick.
            </seg>
          </u>
          <u>
            <seg>
              Jag vill också ställa frågan: Hur tänker statsrådet agera för
              att det inte ska hända några fler allvarliga olyckor kring Södra
              station och i getingmidjan?
            </seg>
          </u>
          <u>
            <seg>
              Jag vet inte vad det kommer att kosta, eller vad det har kostat,
              att göra alla fyra spåren genom Stockolms södra farbara igen,
              men jag förstår att det kommer att gräva ett djupt hål i Trafikverkets
              anslag för banunderhåll. Det oroar mig eftersom det finns ett
              stort uppdämt behov av järnvägsunderhåll i hela Sverige.
            </seg>
          </u>
          <u>
            <seg>
              Det oroar mig också eftersom jag vet att regeringen, precis som
              Anders Ygeman sade, minskar Trafikverkets anslag för underhåll
              nästa år. Trafikverket får 1 miljard mindre nästa år än vad man
              har gjort av med i år.
            </seg>
          </u>
          <u>
            <seg>
              Jag vet, Catharina Elmsäter-Svärd, att regeringen under några
              år har gjort en extra satsning på underhåll, och det är jättebra
              och välkommet. Det är dock tydligt att behoven inte minskar.
            </seg>
          </u>
          <u>
            <seg>
              Tycker du, Catharina Elmsäter-Svärd, att det är rätt beslut att
              minska anslaget till järnvägsunderhåll när vi ser vad som händer,
              bland annat vid Södra station och getingmidjan?
            </seg>
          </u>
          <note type="speaker">
            Anf. 83 LARS TYSKLIND (FP):
          </note>
          <u>
            <seg>
              Herr talman! Vi är alla överens om att urspårningen den 12 november
              var en dramatisk händelse. Alla vi som var ute och åkte tåg fick
              lida lite av det, men vi kom fram.
            </seg>
          </u>
          <u>
            <seg>
              Vi ska avstå från att spekulera i orsaken, för det pågår en utredning.
              Den redovisning vi fick i trafikutskottet var att det var räls
              från slutet av 80-talet som hade besiktigats några dagar tidigare.
              Vi ska inte koppla ihop det med räls som ligger lös, vilket Anders
              Ygeman försöker göra.
            </seg>
          </u>
          <u>
            <seg>
              Tar man ett enstaka år är det riktigt att det är en minskning
              i budgeten med ett antal miljoner från 2013 till 2014.
            </seg>
          </u>
          <u>
            <seg>
              Socialdemokraterna och Anders Ygeman har dock ett problem. År
              2006 låg nivån på 3,8 miljarder. Nu ligger nivån på drygt 7 miljarder,
              och den ligger där under hela perioden. Socialdemokraterna yvas
              mycket över de 286 miljonerna i sin budget, men sedan är det slut.
              Inget annat redovisas i den budget som föreligger. Jag tog upp
              det i den allmänpolitiska debatten, men Anders Ygeman kunde inte
              redovisa detta då heller.
            </seg>
          </u>
          <u>
            <seg>
              På trafikutskottet fick vi i dag en tydlig redovisning av urspårningar.
              Sedan 2010 är trenden att antalet urspårningar minskar. Man sade
              att det var en för kort period för att säga om det berodde på
              de insatta åtgärderna eller inte, men de facto minskar de. Även
              ur den synpunkten kan vi alltså vara lite försiktiga med vad vi
              säger.
            </seg>
          </u>
          <u>
            <seg>
              Historiskt har vi inte legat på rätt nivå. Vi är alla överens
              om att underhållet av det svenska järnvägsnätet har varit eftersatt
              i decennier. Det är utgångspunkten för att vi har höjt anslaget
              till drygt 7 miljarder årligen. Det är ju inte för att vi har
              underhållit det så väl tidigare.
            </seg>
          </u>
          <u>
            <seg>
              Faktum kvarstår. År 2006 var nivån 3,8 miljarder. I dag är den
              mellan 7 miljarder och 8 miljarder. Det talar sitt tydliga språk.
            </seg>
          </u>
          <u>
            <seg>
              Om Anders Ygeman kommer upp och redovisar var siffrorna för 2015
              står får jag ta det, men det står inte i de papper vi har i trafikutskottet.
            </seg>
          </u>
          <note type="speaker">
            Anf. 84 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Eftersom Anders Ygeman var så noga med att tala
              om att jag i mitt svar sade att mycket fungerar bättre får jag
              upprepa det jag också sade, nämligen att det fortfarande återstår
              stora utmaningar.
            </seg>
          </u>
          <u>
            <seg>
              Jag tycker inte att någon av oss ska slå sig för bröstet och
              säga att vi är nöjda, för så är det inte. Helt riktigt släpar
              underhållet efter, och helt riktigt, som Lars Tysklind sade, insåg
              den borgerliga regeringen det 2006. Därför har anslaget till drift
              och underhåll ökat varje år, och i den långsiktiga planen är det
              nu fördubblat jämfört med när Socialdemokraterna och Miljöpartiet
              styrde.
            </seg>
          </u>
          <u>
            <seg>
              Mats Pertoft ställde inledningsvis en fråga: Kan man inte göra
              den genomgripande insatsen på getingmidjan före 2017 då Citybanan
              ska vara färdig?
            </seg>
          </u>
          <u>
            <seg>
              Man måste vara medveten om att det i dag finns ledig kapacitet
              mellan kl. 01.00 och 05.00 på natten. Det är knappt att man hinner
              fram med maskinerna om arbetet ska göras tryggt och säkert för
              den som ska utföra underhållet. I ett sådant läge kan man inte
              genomföra ett genomgripande arbete.
            </seg>
          </u>
          <u>
            <seg>
              Det här har man tittat noga på, och det finns också budgeterat
              för. Men snarare blir det först framåt 2017–2018, och det kommer
              ändå att medföra att man stänger av trafiken totalt över broarna
              mot Centralen under sommarveckorna. Om vi tycker att det sker
              stor skada även ekonomiskt när ett tåg inte kommer fram, vad ska
              det då inte innebära när all trafik stängs av?
            </seg>
          </u>
          <u>
            <seg>
              Jag har tittat på om man kan göra något nu, men det är inte möjligt.
              Därför ligger fokus på att besiktiga oftare och åtgärda de akuta
              problem som uppstår.
            </seg>
          </u>
          <u>
            <seg>
              Anders Ygeman säger att punktligheten minskar. Ja, det kommer
              att vara en konsekvens under en tid, särskilt på de sträckor där
              det ökade banunderhållet måste komma till. Har man bytt räls sjunker
              hastigheten, och jobbar man vid ett dubbelspår och byter ut räls
              måste hastigheten sänkas på den trafik som går förbi om det ska
              vara säkert. Eller är Anders Ygemans uppfattning att den som jobbar
              vid ett spår inte ska ha en säker arbetsmiljö? I så fall vore
              det bra om det framkom tydligt.
            </seg>
          </u>
          <u>
            <seg>
              Anders Ygeman tar upp att det skärs ned i budgeten. Jag är också
              nyfiken på vad som händer efter 2014. För järnvägens vidkommande,
              särskilt om vi ska komma i kapp med underhållet, är det problematiskt
              om man signalerar för endast ett år i taget. Järnvägen behöver
              mycket längre perspektiv än så.
            </seg>
          </u>
          <u>
            <seg>
              Ska jag tolka att det står noll för 2015 och 2016 i Socialdemokraternas
              budget som att ni inte vill ha något järnvägsunderhåll alls? Om
              det inte är så och ni hänvisar till er motion i samband med infrastrukturpropositionen
              gäller väl i sådana fall alliansregeringens förslag om 86 miljarder.
              Då är min fråga till Anders Ygeman: Är 86 miljarder till drift
              och underhåll mer eller mindre än 42 miljarder? Om det är mer,
              hur kan det då anses som en nedskärning?
            </seg>
          </u>
          <u>
            <seg>
              Det vore bra med tydlighet även i denna fråga.
            </seg>
          </u>
          <note type="speaker">
            Anf. 85 MATS PERTOFT (MP):
          </note>
          <u>
            <seg>
              Herr talman! Jag tycker att det är viktigt att vi tittar framåt
              och inte gräver ned oss för mycket. Jag tror att alla partier
              i backspegeln kan hitta olika fel hos den andra parten.
            </seg>
          </u>
          <u>
            <seg>
              För mig är det här en väldigt allvarlig situation, och jag tror
              att infrastrukturministern delar min åsikt att det är allvarligt
              att Sveriges mest trafikerade sträcka uppvisar stora säkerhetsbrister.
              För att hålla sträckan i gång måste man, såvitt jag förstår, inspektera
              den i princip varje vecka och kolla om rälsen sitter fast. Det
              ska man hålla på med i tre år.
            </seg>
          </u>
          <u>
            <seg>
              Egentligen är det svårt att begripa att man håller på med en
              situation med allvarliga säkerhetsbrister – det är vi överens
              om – samtidigt som man säger att det är väldigt trafikerat. Utifrån
              den situation som råder skulle jag fortfarande vilja att statsrådet
              ber Trafikverket att se över möjligheterna. Man kanske inte kan
              ha det perfekta underhållet, men man måste kunna göra mer än vad
              man gör nu.
            </seg>
          </u>
          <u>
            <seg>
              Kanske måste man under sommarmånaderna eller julen – jag vet
              inte vilka årstider för jag är ingen trafikexpert – reducera hastigheten.
              Det kommer att leda till inställda turer och allt möjligt för
              oss som pendlar dagligen.
            </seg>
          </u>
          <u>
            <seg>
              Det är vansinnigt att den starkast trafikerade sträckan är så
              osäker att den måste inspekteras varenda vecka fram till 2017
              för att kunna trafikeras över huvud taget med någorlunda säkerhet.
              Samtidigt vet vi att riskerna bara ökar. Det är klart att de där
              syllarna och bultarna inte kommer att bli bättre under den tiden,
              snarare sämre.
            </seg>
          </u>
          <u>
            <seg>
              Skulle inte statsrådet kunna ta med sig den frågan och ta den
              ett varv till och försöka undersöka alla möjligheter att öka säkerheten
              så att vi inte måste vänta ända till 2017 innan vi kan känna oss
              trygga på den här sträckan?
            </seg>
          </u>
          <u>
            <seg>
              Det måste naturligtvis gå att finansiera, och resenärerna kommer
              säkert att kunna stå ut med en del förseningar, inställd trafik
              och så vidare. Det måste gå att göra någonting bättre än vad det
              är nu. Eller ska vi vänja oss vid att varje månad höra nya rapporter
              från tågpersonal om säkerhetsbrister? Det här skadar järnvägens
              rykte i hela Sverige. Jag menar att man helt enkelt inte kan vänta.
              Man måste hitta en lösning snarast.
            </seg>
          </u>
          <note type="speaker">
            Anf. 86 ANDERS YGEMAN (S):
          </note>
          <u>
            <seg>
              Herr talman! Lars Tysklind och infrastrukturministern har en
              argumentation som skulle få en gymnasieelev att rodna om öronen
              om han eller hon lämnade in den som uppgift.
            </seg>
          </u>
          <u>
            <seg>
              I infrastrukturpropositionen från regeringen anger den sin ambition
              för den kommande tolvårsperioden. Den ska jämföras med oppositionens
              ambition för den kommande tolvårsperioden. Då blir det rent av
              lögnaktigt att säga att vi inte har redovisat något för 2015–2025,
              för det har vi gjort.
            </seg>
          </u>
          <u>
            <seg>
              Tyvärr byggs inget underhåll med planer eller ambitioner, utan
              de pengar man gör underhåll för slås fast i budgetpropositionen.
              Där skär ni i regeringen ned med 286 miljoner kronor jämfört med
              det ni budgeterade förra året och med nästan uppemot 1 miljard
              kronor om man gör som Miljöpartiet och räknar med utfallet förra
              året. Oavsett vilken siffra man använder är nedskärningen tydlig.
            </seg>
          </u>
          <u>
            <seg>
              Ni väljer att på ett fint och retoriskt bra sätt fråga mig: Är
              inte vår siffra för 2025 större än er siffra för 1996, som vi
              ville skulle vara ännu mindre? Svaret är självklart ja. Men frågan
              är vilket underhåll den siffran leder till. Vi vet att vår järnväg
              har tre gånger så många spårkilometer nu jämfört med då. Vi vet
              att kostnadsutvecklingen i underhållsbranschen är skrämmande hög.
              Frågan är vilket underhåll vi får för pengarna.
            </seg>
          </u>
          <u>
            <seg>
              Man måste faktiskt förhålla sig till den verklighet som finns
              utanför Rosenbad och Regeringskansliet, den verklighet där ett
              tåg i månaden spårar ur, den verklighet där punktligheten sjunker
              efter sju år med borgerlig regering, den verklighet där statsrådet
              lägger fram förslag på nedskärningar av underhållet och den verklighet
              där två underhållsarbetare vid järnvägen till dags dato har varslats
              om uppsägning varje dag under den tid regeringen påstår sig ha
              storsatsat. Över 700 personer har varslats om uppsägning på grund
              av arbetsbrist.
            </seg>
          </u>
          <u>
            <seg>
              Samtidigt är spåret på Sveriges mest trafikerade tågsträcka i
              så dåligt skick att det går att lossa med handkraft månad efter
              månad. Samtidigt varslas underhållsarbetare om uppsägning för
              att det saknas pengar för att ha dem anställda. I den meningen
              saknas arbetsuppgifter – det råder arbetsbrist.
            </seg>
          </u>
          <u>
            <seg>
              Den verkligheten går inte att tänka bort med någon retorisk hänvisning
              utan kostnadskompensation och utan hänsyn till trafiken. Om statsrådet
              vill ha den retoriska poängen – javisst, var så god!
            </seg>
          </u>
          <u>
            <seg>
              Om ni skulle genomföra det ni säger i infrastrukturpropositionen
              tänker ni ha mer pengar till underhåll 2025 än vad vi hade 1996.
              Men i den budget ni lägger på riksdagens bord föreslår ni nedskärningar
              av underhållet. Ni säger att underhållet i år är mindre viktigt
              än förra året och att ni kan skära ned 286 miljoner i underhåll.
              Följden av det blir färre underhållsarbetare, mindre underhåll
              och – tyvärr – en osäkrare tågtrafik. Då räcker det inte med käcka
              utrop om att mycket har blivit bättre.
            </seg>
          </u>
          <note type="speaker">
            Anf. 87 STINA BERGSTRÖM (MP):
          </note>
          <u>
            <seg>
              Herr talman! Även jag väntar på svar på frågan om det är en god
              idé att sänka anslaget till järnvägsunderhåll nästa år, med den
              situation vi har i dag. Jag vill inte ge mig in i historiska diskussioner
              om pengar hit och dit. Jag bryr mig om verkligheten i dag.
            </seg>
          </u>
          <u>
            <seg>
              Vi hade som sagt besök i utskottet i dag av Trafikverket och
              Transportanalys. Utan att ge mig in i detalj på vad som framkom
              vill jag säga att det förstärker min oro över att det är otydligt
              vem som har ansvaret för att kontrollera hur järnvägen mår.
            </seg>
          </u>
          <u>
            <seg>
              Självklart är det till syvende och sist regeringen som genom
              Trafikverket har ansvaret. Men Trafikverket har inte ansvar för
              att upptäcka bristerna, vidta åtgärder eller inspektera efteråt
              om rätt åtgärd har vidtagits. Det gör en mängd andra aktörer.
            </seg>
          </u>
          <u>
            <seg>
              Nästa vecka, den 4 december, kommer den första rapporten från
              Järnvägsutredningen att presenteras. Det är en utredning som vi
              i oppositionen har drivit igenom och som ska beskriva nuläget
              men också föreslå förbättringsområden inom järnvägen. Jag har
              förstått att statsrådet har varit lite involverad i utredningen,
              och jag skulle hemskt gärna vilja ha ett förhandstips. Kommer
              det att föreslås några åtgärder för en bättre och mer sammanhållen
              organisation av järnvägsunderhållet och järnvägen? Det är också
              en viktig sak, vid sidan av pengapåsen.
            </seg>
          </u>
          <note type="speaker">
            Anf. 88 LARS TYSKLIND (FP):
          </note>
          <u>
            <seg>
              Herr talman! Jag ska bara säga några ord till om budgeten. När
              det gäller budgetarbetet i trafikutskottet kvarstår faktum att
              både budgetpropositionen och samtliga oppositionspartier har angett
              siffror för 2014 plus två till tre år till, utom Socialdemokraterna
              som bara har en siffra för 2014. Det kan vi väl vara överens om.
            </seg>
          </u>
          <u>
            <seg>
              Nu pratar vi specifikt om getingmidjan i Stockholm. Det är klart
              att alla önskar att den bara gick att fixa till. Det kan vi prata
              om, men det är ingen som har något konkret alternativ när det
              gäller hur vi ska göra, utom det ministern redovisade om att vi
              måste invänta Citybanan.
            </seg>
          </u>
          <u>
            <seg>
              Beträffande detta att sprida rykten kring järnvägen tycker jag
              att det är lite farligt att säga som Mats Pertoft: med någorlunda
              säkerhet. Eftersom vi nu vet att getingmidjan är sliten så besiktigas
              den ofta för att vi ska åka med säkerhet, inte med någorlunda
              säkerhet. Det är viktigt att vi håller fast vi det.
            </seg>
          </u>
          <u>
            <seg>
              Vi får väl konstatera att det som pågår beträffande getingmidjan
              är vad vi kallar avhjälpande underhåll, att man ser de brister
              som finns och avhjälper dem.
            </seg>
          </u>
          <u>
            <seg>
              Det finns en problematik som vi måste brottas med. Vi pratar
              om punktlighet samtidigt som vi pratar om att vi ska öka underhållet.
              Det gäller att kombinera de två. Alla som åker tåg vet att det
              räcker med att man byter en kontaktledning i Töreboda för att
              det genast ska innebära 10–15 minuter mellan Stockholm och Göteborg.
              Man kan inte göra mer än ett sådant arbete samtidigt. Det är den
              problematiken vi har.
            </seg>
          </u>
          <u>
            <seg>
              Det viktiga är att vi håller fast vid att de åtgärder som vidtas
              utförs därför att tåget ska gå med säkerhet – inte med någorlunda
              säkerhet.
            </seg>
          </u>
          <note type="speaker">
            Anf. 89 MONICA GREEN (S):
          </note>
          <u>
            <seg>
              Herr talman! Först och främst vill jag slå fast hur viktigt det
              är att vi har en bra järnväg i det här landet och att vi är många
              som vill satsa på järnvägen.
            </seg>
          </u>
          <u>
            <seg>
              Jag gladde mig åt det år då regeringen faktiskt anslog mer pengar.
              Jag beklagar att ni nästa år har dragit in på det bara därför
              att det var en tillfällig satsning och att ni nu inte kan dra
              tillbaka det. Jag tror att även Catharina Elmsäter-Svärd inser
              att det nästa år behövs mer pengar till underhåll – inte mindre.
            </seg>
          </u>
          <u>
            <seg>
              Vi upplever i dag tågförseningar, resenärer som fryser på perrongerna
              och att det finns för lite information. Folk är irriterade och
              arga. Människor vill ha en bättre järnväg. Många vill åka tåg.
              Det ska vi bejaka.
            </seg>
          </u>
          <u>
            <seg>
              Catharina Elmsäter-Svärd vill hänga sig fast vid historien. Om
              hon gärna vill det kan jag också göra en historisk tillbakablick
              till 1996, när Catharina Elmsäter-Svärd själv satt i trafikutskottet.
              Då satsade ni moderater mindre pengar än vad vi socialdemokrater
              gjorde på järnvägen. Ni tyckte att det hade satsats för mycket.
            </seg>
          </u>
          <u>
            <seg>
              Likadant är det nu. Vi har högre ambitioner för Sverige än vad
              Moderaterna har. Både när vi styr och när vi är i opposition har
              vi mer pengar än vad Moderaterna har i sina budgetar till järnvägen.
            </seg>
          </u>
          <u>
            <seg>
              Vi har en finansminister som tycker att vi har satsat för mycket
              på järnvägen, som tycker att det är överinvesterat i järnvägen
              i Sverige i dag. Det beklagar jag. Jag tycker att vi ska ha en
              finansminister som vill satsa på järnvägen, som vill investera
              och göra nyinvesteringar, underhåll och framtidssatsningar.
            </seg>
          </u>
          <u>
            <seg>
              Ni satsar 4,8 miljarder kronor mindre. Det beklagar jag. Jag
              vill ha en järnväg för framtiden, och jag vill inte bara skylla
              på andra fram och tillbaka som Catharina Elmsäter-Svärd gör när
              hon säger: Ni satsade mindre, och ni har mindre pengar.
            </seg>
          </u>
          <u>
            <seg>
              Vi behöver se framåt. Vi har mer pengar i vår budget. Jag önskar
              att Catharina Elmsäter-Svärd ser hur verkligheten är och tar tillbaka
              förslaget om neddragning av underhållet nästa år.
            </seg>
          </u>
          <note type="speaker">
            Anf. 90 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Jag tror att en viktig sak är att vad man gör när
              man sitter i majoritet är det som ger resultat. Det går inte att
              som Socialdemokraterna säga: När Moderaterna var i opposition
              ville ni ha mindre till drift och underhåll. Det var Socialdemokraterna
              som hade makten att göra något åt saken, men ni satsade inte mer.
              Hade ni velat göra det hade ni kunnat göra det. Det är precis
              vad alliansregeringen gör nu. Vi satsar mer på drift och underhåll
              på järnvägen. Vi satsar också mer pengar på vägen.
            </seg>
          </u>
          <u>
            <seg>
              Men om vi ska prata framåt – jag tycker också att det är viktigt
              – kan jag säga: Regeringen har tillfört pengar 2006, 2007, 2008,
              2009, 2010, 2011, 2012 och 2013. Anders Ygeman och Monica Green!
              Jag gick inte ens en gång tillbaka till 1996. Det räcker med att
              jämföra med 2006, och då är vi fortfarande i närtid. Det var det
              jag hade i mitt anförande.
            </seg>
          </u>
          <u>
            <seg>
              Monica Green säger: Vi har mycket mer pengar i vår budget. Då
              börjar det bli spännande. Med vem ska ni regera nästa mandatperiod?
              Är det med Miljöpartiet? Miljöpartiet har 10 miljarder kronor
              i sänkta väganslag plus att man inte vill ha Förbifart Stockholm.
              Är det detta besked vi får? Är det så ni ska få ihop er budget,
              det som inte har redovisats för 2015? Är det där ni ska ge beskedet
              om pengarna?
            </seg>
          </u>
          <u>
            <seg>
              Är Socialdemokraterna för Miljöpartiets finansiering av mer järnvägar
              i form av att se till att Förbifart Stockholm inte kommer till
              och dra ned 10 miljarder kronor på underhåll eller nya vägobjekt?
              Det kan vara intressant, för annars har ni inte en enda krona.
            </seg>
          </u>
          <u>
            <seg>
              Vi kan också gå tillbaka till Miljöpartiet. Om ni inte har med
              er Socialdemokraterna på att ta bort Förbifart Stockholm eller
              dra ned väganslaget med 10 miljarder kronor de fyra närmaste åren
              har ni inte en krona mer till mer järnvägsunderhåll.
            </seg>
          </u>
          <u>
            <seg>
              Det vore klädsamt om ni två som oppositionspartier kunde redovisa
              er gemensamma syn, om ni har någon. Den här regeringen, med de
              här fyra partierna, har faktiskt gjort slag i saken, konstaterat
              att det finns en brist i underhållet och har tillfört mer pengar.
            </seg>
          </u>
          <u>
            <seg>
              Det är inte bara det att vi har tillfört extra pengar 2011, 2012
              och 2013 därför att behoven var så stora och Trafikverket kunde
              omsätta de pengarna i viktiga insatser som också skulle ge effekt,
              utan vi har också långsiktigt pekat ut – inte bara i en ambition,
              utan det är vår vilja – att det minsta som Trafikverket ska få
              i anslag är de 86 miljarderna.
            </seg>
          </u>
          <u>
            <seg>
              Sedan är det lite intressant, när Anders Ygeman på ett mycket
              korrekt sätt visade hur Miljöpartiet har räknat den så kallade
              nedskärningen 2014. Det handlar om att Trafikverket disponerar
              anslag, men de kan därutöver disponera det som de får in i banavgifter.
              Men Miljöpartiet tycker inte att det är så bra att man ska höja
              banavgifterna, och det gör inte heller Socialdemokraterna. Det
              är pengar som ska användas till järnvägens drift och underhåll.
              De har också effektiviseringsvinster på ett par miljarder som
              de gör och som också går till järnvägens underhåll, allt med fokus
              på att återställa den järnväg som vi har, så att vi kan använda
              den också i morgon. Jag tycker att det är en väsentlig skillnad.
            </seg>
          </u>
          <u>
            <seg>
              Jag hoppas att det under den tid som finns kvar för oppositionspartierna
              Miljöpartiet och Socialdemokraterna går att få svar. De pengar
              som ni har mer, handlar det om att Förbifart Stockholm inte ska
              byggas och att man ska dra ned väganslagen med 10 miljarder kronor?
              Är det så ni ska finansiera det hela?
            </seg>
          </u>
          <u>
            <seg>
              Jag vill också veta om ni delar den ambition som regeringen har
              pekat ut, att det behövs mer pengar till järnvägens drift och
              underhåll.
            </seg>
          </u>
          <note type="speaker">
            Anf. 91 MATS PERTOFT (MP):
          </note>
          <u>
            <seg>
              Herr talman! Jag skulle vilja upprepa min fråga. Med anledning
              av de rapporter som har kommit under hösten om brister i säkerheten
              på den centrala sträckan genom Stockholm vore det angeläget om
              statsrådet kunde tänka sig att ge Trafikverket i uppdrag att se
              över möjligheterna att tidigarelägga eller åtminstone till häften
              göra dessa genomgripande underhållsåtgärder, så att vi inte behöver
              vänta ända till 2017, med akuta risker för att säkerhetsbristerna
              leder till ännu mer olyckor.
            </seg>
          </u>
          <u>
            <seg>
              Jag tycker att det är anmärkningsvärt att den här hösten har
              dominerats mediemässigt av brister i säkerhet på järnvägen, framför
              allt på Centralbron och i tunneln i närheten. Som tur är har än
              så länge bara en olycka, där anledningen är oklar, skett. Men
              statsrådet är ändå inte beredd att se över möjligheterna och låta
              Trafikverket förutsättningslöst titta på hur man kan trolla med
              knäna och genomföra mer än bara säkerhetsuppehållande åtgärder,
              som jag förstår att man gör.
            </seg>
          </u>
          <u>
            <seg>
              Den frågan har jag tyvärr inte fått något svar på, utan det enda
              svar som jag har fått är att man har tittat på detta någon gång.
              Jag menar att det utifrån vad som har hänt finns all anledning
              att åter se över detta och se om vi på något sätt kan göra detta
              snabbare, säkra upp sträckan snabbare, så att vi har fullgod säkerhet
              före 2017.
            </seg>
          </u>
          <note type="speaker">
            Anf. 92 ANDERS YGEMAN (S):
          </note>
          <u>
            <seg>
              Herr talman! Jag tror faktiskt inte mina öron. På den mest trafikerade
              järnvägssträckan i Sverige har ett tåg spårat ur. Hade vi inte
              haft en otrolig änglavakt hade hundratals människor kunnat bli
              skadade. Vi har i ett halvår sett allvarliga underhållsbrister.
              När infrastrukturministern, innan olyckan skedde, kallades till
              riksdagen för att besvara interpellationer för att diskutera detta
              valde hon att inte svara på en enda fråga som ställs från oppositionen.
              I stället valde hon att ställa egna frågor om Förbifart Stockholm.
              Jag tycker att det är ett lågvattenmärke.
            </seg>
          </u>
          <u>
            <seg>
              Är det inte konstigt att sedan Catharina Elmsäter-Svärd kom in
              i riksdagen 1996 finns det inte ett enda år då Moderaterna har
              föreslagit mer pengar till underhåll än Socialdemokraterna. De
              har inte gjort det i opposition och inte i regeringsställning.
              Varje år är det Moderaterna som vill skära ned eller ha lika mycket
              och Socialdemokraterna som vill satsa mer på underhåll.
            </seg>
          </u>
          <u>
            <seg>
              I den budget som nu ligger på riksdagens bord föreslår regeringen
              nedskärningar av underhållet på 286 miljoner kronor. Det sker
              samma år som ett tåg i månaden spårar ur – så sent som i går skedde
              en urspårning – samma år som regeringen påstår sig storsatsa och
              samma år som över 700 människor som ska göra arbetet, underhållsarbetare
              vid järnvägen, varslas om uppsägning på grund av arbetsbrist.
            </seg>
          </u>
          <u>
            <seg>
              Detta håller inte. Vi måste ha en regering som klarar att ta
              ett grepp om järnvägen och klarar att åtminstone stå för sin egen
              budget. Jag vill återigen uppmana infrastrukturministern att dra
              tillbaka nedskärningarna, se till att vi får resurser till underhåll
              och se till att vi kan behålla de 700 underhållsarbetare som har
              varslats om uppsägning.
            </seg>
          </u>
          <note type="speaker">
            Anf. 93 MONICA GREEN (S):
          </note>
          <u>
            <seg>
              Herr talman! Catharina Elmsäter-Svärd ställer retoriska frågor
              till oss. Jag kan bara svara med att ni lånar pengar till skattesänkningar.
              Vi tycker att det är dåligt investerade pengar att låna pengar
              och sänka skatterna mest till dem som har det allra bäst. Vi tycker
              att det är bättre att investera pengar i järnväg och satsa på
              framtiden. Vi vill både ha nysatsningar och mer pengar till järnvägsunderhåll.
              Detta har vi alltid satsat på i våra budgetar, både när vi har
              varit i opposition och när vi har styrt landet.
            </seg>
          </u>
          <u>
            <seg>
              Vi har i dag ett splittrat järnvägsunderhåll. Vi har 700 personer
              som varslas på grund av arbetsbrist, och regeringen drar för nästa
              år ned på järnvägsunderhållet med 286 miljoner kronor. Jag tycker
              att det är fel politik.
            </seg>
          </u>
          <u>
            <seg>
              Catharina Elmsäter-Svärd har inte svarat på de frågor som Miljöpartiet
              och Socialdemokraterna har ställt i sina interpellationer utan
              har valt att gå till angrepp och påstå att allt är sossarnas fel.
              Jag tycker att det är en defensiv politik. Jag skulle hellre vilja
              ha en infrastrukturminister som vågar satsa på framtiden.
            </seg>
          </u>
          <note type="speaker">
            Anf. 94 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Jag har varit oerhört tydlig med att säkerheten
              inte är någonting som man kan kompromissa med, vare sig för dem
              som ska åka tåg eller framför allt för dem som ska arbeta på eller
              vid järnvägen.
            </seg>
          </u>
          <u>
            <seg>
              Eftersom det i denna debatt har varit viktigt med budgeten och
              beslut som fattas med anledning av den är det rimligt att man
              också kan redovisa hur man ska finansiera de förslag som man har.
            </seg>
          </u>
          <u>
            <seg>
              Jag har från regeringens sida talat om att vi redan i infrastrukturpropositionen
              har angett att vi satsar 86 miljarder för de kommande åren. Det
              är dubbelt så mycket som satsades för den planperiod som Socialdemokraterna
              och Miljöpartiet beslutade om.
            </seg>
          </u>
          <u>
            <seg>
              Jag kan också konstatera att både Socialdemokraterna och Miljöpartiet
              hellre vill lägga energi och massor av pengar på att göra en omorganisation.
              Jag har tydligt deklarerat att jag tycker att det är helt fel
              eftersom vi då kommer att förlora innovation, teknik och kunskap
              och ha fokus på fel ställe när vi just är inne i en tid av behov
              av mer drift och underhåll.
            </seg>
          </u>
          <u>
            <seg>
              Jag tog upp frågan om Förbifarten och väganslagen därför att
              oppositionen, som säger sig vilja satsa mer på järnväg, också
              bör vara tydlig med vad man tänker dra ned på i stället om det
              ska vara relevant inte minst för den som lyssnar på denna diskussion.
            </seg>
          </u>
          <u>
            <seg>
              Eftersom jag sade att det fortfarande finns en hel del stora
              utmaningar eftersom allt inte är perfekt har jag gett uppdrag
              både till Trafikverket och till Transportstyrelsen – Transportstyrelsen
              är en tillsynsmyndighet – att de ska återkomma till mig med vad
              man kan göra när brister har upptäckts för att man snabbare ska
              kunna åtgärda felen. Det tror jag är mycket viktigt.
            </seg>
          </u>
          <u>
            <seg>
              När det återigen gäller Mats Pertofts fråga om det går att trolla
              med knäna eller titta på detta har Trafikverket redan ett uppdrag
              och har redovisat när det tidigast går att göra den stora renoveringen
              av just getingmidjan.
            </seg>
          </u>
          <note>
            Överläggningen var härmed avslutad.
          </note>
          <note>
            18 § Svar på interpellationerna 2013/14:43 och 44 om Västerdalsbanan
            och andra lågtrafikerade banor
          </note>
          <note type="speaker">
            Anf. 95 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Lena Olsson har frågat mig om jag avser att stoppa
              Trafikverkets förslag som hotar att riva upp räls på bland annat
              delar av Västerdalsbanan och om jag avser att vidta åtgärder för
              förbättrad upprustning av våra lågtrafikerade banor. Wiwi-Anne
              Johansson frågar om jag har gjort ställningstagandet att det är
              miljömässigt, trafiksäkerhetsmässigt och samhällsekonomiskt försvarbart
              att lägga ned delar av Västerdalsbanan, Lysekilsbanan och många
              andra lågtrafikerade järnvägar i en tid då utsläppen från tunga
              transporter på väg stadigt ökar.
            </seg>
          </u>
          <u>
            <seg>
              Jag väljer att besvara båda interpellationerna i ett sammanhang.
            </seg>
          </u>
          <u>
            <seg>
              Trafikverket ska inom ramen för sitt uppdrag se över och pröva
              möjligheterna att vidta långsiktiga åtgärder på lågtrafikerade
              järnvägar. I det uppdraget ska Trafikverket säkerställa att de
              resurser som regering och riksdag beslutar om, utnyttjas på ett
              så samhällsekonomiskt effektivt sätt som möjligt. Jag förutsätter
              att Trafikverket i enlighet med järnvägsförordningen gör överväganden
              avseende till exempel Västerdalsbanan eller Lysekilsbanan med
              det som utgångspunkt. Jag noterar att de två exempel som har tagits
              upp avser järnvägssträckor där Trafikverket föreslår att underhållet
              ska upphöra, till exempel en del av Västerdalsbanan där det i
              dag inte framförs tåg och inga tåglägen har sökts inför den nya
              tågplanen eller till exempel Lysekilsbanan som inte har trafikerats
              sedan 2010 och där underhållet upphörde 2012. Man ska också vara
              medveten om att det inte handlar om nedläggningar. Staten ska
              tillhandahålla järnväg för att den ska användas. Därför kan Trafikverket
              alltid, om det finns efterfrågan, inleda underhållsåtgärder igen.
              Ett sådant beslut måste däremot grundas på ett verkligt behov
              – inte för att järnvägen är bra att ha.
            </seg>
          </u>
          <note type="speaker">
            Anf. 96 LENA OLSSON (V):
          </note>
          <u>
            <seg>
              Herr talman! Jag tackar för svaret. När det gäller underhåll
              på Västerdalsbanan och även på andra lågtrafikerade banor kan
              man ta ganska illa upp när infrastrukturministern uttrycker sig
              på följande sätt: inte för att järnvägen är bra att ha. Jag tycker
              att det är ett mycket märkligt sätt att uttrycka sig. Jag vet
              inte om ministern har något slags spåkula att ta fram för att
              få veta vad som kommer att hända om 10, 20 eller 30 år. Vi står
              inför exempelvis stora klimathot som borde göra att man prioriterar
              järnvägen mycket mer än man gör i dag.
            </seg>
          </u>
          <u>
            <seg>
              Jag har också suttit här och lyssnat på debatten och just det
              här om underhållet. Vi har fått oss ett brev till handa. Det är
              en reaktion från en väljare som säger att man har försummat underhållet
              på Västerdalsbanan under många år. Det gör att man allt eftersom
              måste sänka hastigheten, naturligtvis, vilket gör att man kan
              köra färre tåg. Det gör att alla som vill använda tåg som transportmedel
              inte kan det. Man letar alternativ, vilket är detsamma som att
              lägga över frakter och persontransporter på väg i stället. Då
              vill jag bara uppmärksamma församlingen på att den väg vi har
              är väldigt olycksdrabbad. Det är nämligen vägen upp till Sälen,
              vår stora vintersportort.
            </seg>
          </u>
          <u>
            <seg>
              Det går alltså i varandra. Det är många års försummat underhåll
              som gör att man många gånger också har fått sänka farten – man
              sänker helt enkelt kvaliteten, och till slut efterfrågas inte
              det här. Eftersom det har kommit till min kännedom tog jag upp
              frågan, för man kan väl inte på allvar mena att man ska riva upp
              spåren? Det är en jättestor investering som har gjorts, och med
              de framtidsscenarier vi kan se är det väl ändå så att rälsen borde
              få ligga kvar?
            </seg>
          </u>
          <u>
            <seg>
              Jag tycker att Trafikverket borde ha mer underhållspengar till
              järnväg, och vi i Vänsterpartiet lägger en kraftig budget för
              att underhålla lågtrafikerade banor. Vi är nämligen övertygade
              om att de behövs i framtiden. Det har också med landsbygdens utveckling
              att göra – vi har diskuterat storstaden mycket här. Alliansen
              pratar sig ju varm för att landsbygden ska få utvecklas, och Moderaterna
              har lagt fram ett 40-punktsprogram om utveckling på landsbygden.
              Men det är svårt att utveckla en landsbygd utan kommunikationer.
            </seg>
          </u>
          <u>
            <seg>
              Jag hoppas att väljarna i Dalarna och framför allt i Västerdalarna
              tittar på debatten och sedan när det är val kommer ihåg att Alliansen
              inte tänker på landsbygden. Rälsbrottsalliansen kommer jag i stället
              att döpa om er till i framtiden och hoppas att ni inte får några
              röster, för landsbygden tänker ni inte ett dyft på.
            </seg>
          </u>
          <note type="speaker">
            Anf. 97 WIWI-ANNE JOHANSSON (V):
          </note>
          <u>
            <seg>
              Herr talman! Jag tackar statsrådet för svaret. De här båda interpellationerna
              är besvarade i ett sammanhang, och det är rimligt att de är besvarade
              i ett sammanhang. De hänger nämligen ihop – eller snarare borde
              de hänga ihop. Det finns strategier för hur de skulle kunna hänga
              ihop rent fysiskt och transportmässigt, men när det gäller det
              har vi inte fått något svar.
            </seg>
          </u>
          <u>
            <seg>
              Jag blir också upprörd eftersom jag i min interpellation beskriver
              hur man i Lysekil slåss med näbbar och klor för att inte bara
              få behålla utan också utveckla Lysekilsbanan så att den hänger
              ihop med Västerdalsbanan. Bara som Lysekilsbanan ihop med Bohusbanan
              skulle den dock ha ett stort värde. Det finns till exempel Hallindens
              Terminal AB, som vill använda den – och de vill förstås använda
              en upprustad bana – för att köra över 100 000 ton virke bara det
              första året.
            </seg>
          </u>
          <u>
            <seg>
              Vi har ett stort raffinaderi med en djuphamn utanför Lysekil,
              Preem. De ska använda flytande naturgas, och det norska företag
              som ska besörja naturgasen vill kunna köra den på tåg. Det kan
              man dock inte, utan det kommer att gå ett tjugotal lastbilar på
              en liten väg, väg 161, mellan Lysekils hamn och raffet varje dygn.
              Det finns också ett miljöföretag, Seabased, som jobbar med vågkraft
              men inte vågar sätta i gång det i storskalig omfattning. De ser
              nämligen Lysekilsbanan som en förutsättning för att de ska kunna
              producera detta och kunna hantera det i Lysekil.
            </seg>
          </u>
          <u>
            <seg>
              Ledningen för Lysekils hamn jobbar förstås också för högtryck
              för att intressera nya kunder för hamnen, bland annat i Dalarna
              där företaget Fiskarheden utanför Malungsfors kör många hundra
              tusen ton timmer. De kör det på lastbil ut till Söderhamn, för
              vidarebefordran på Östersjön – ett innanhav som vi vet är oerhört
              förorenat. Med EU:s svaveldirektiv kommer det dessutom att bli
              70 procent dyrare att köra över Östersjön. Det kanske vore mycket
              bättre att binda ihop Västerdalsbanan med Lysekilsbanan.
            </seg>
          </u>
          <u>
            <seg>
              Det finns alltså stor användningspotential; det är inte så att
              vi bara vill ha en bana som något pittoreskt där man kan köra
              turister på somrarna. Så har man nämligen gjort. Problemet var
              när Stora Enso lade ned sina transporter där. Då upphörde också
              underhållet, och det vet såväl Catharina Elmsäter-Svärd och jag
              som alla andra: Slutar man underhålla någonting – det må vara
              en järnväg, eller det må vara byggnader – rasar de ihop förr eller
              senare. Då är det kanske inte ekonomiskt försvarbart att rusta
              upp dem igen.
            </seg>
          </u>
          <u>
            <seg>
              Jag vill verkligen ha ett svar på de frågor jag ställde. Är det
              samhällsekonomiskt, klimatmässigt och trafiksäkerhetsmässigt försvarbart
              att lägga ned när det finns en sådan potential?
            </seg>
          </u>
          <note type="speaker">
            Anf. 98 TINA EHN (MP):
          </note>
          <u>
            <seg>
              Herr talman! Jag tackar för svaret. I slutet av svaret från ministern
              hörde vi att staten ska tillhandahålla järnväg för att den ska
              användas, att Trafikverket kan inleda underhållsåtgärder igen
              om efterfrågan finns och att beslutet måste grundas på ett verkligt
              behov och inte på att järnväg är bra.
            </seg>
          </u>
          <u>
            <seg>
              Saker sker dock inte bara. För mig bygger samhällsplanering på
              de beslut vi tar, och vi får det samhälle vi skapar. Så tror jag
              i alla fall, och det är också därför jag är politiskt aktiv. Lägger
              man mycket resurser på någonting har man gjort ett val, och lägger
              man mindre resurser på något har man också gjort ett val. Jag
              finner alltså det här vara en ganska begränsad syn på en järnvägsräls
              möjligheter och hur stora de kan vara.
            </seg>
          </u>
          <u>
            <seg>
              Det finns ett tjugotal banor som nu ligger i farozonen för att
              läggas ned om de inte får rättmätig möjlighet att medverka i ett
              klimatvänligare och energisnålare transportsystem. Det är något
              vi alla talar om och längtar efter, och i Sveriges järnvägsnät
              ingår ca 235 mil som Trafikverket har klassificerat som så kallade
              lågtrafikerade banor, om jag har rätt uppgifter. De har olika
              standard, ska sägas.
            </seg>
          </u>
          <u>
            <seg>
              Man har alltså utrett dessa banor under en tid, och i en översyn
              från 2008 listades banorna i olika kategorier med olika utvecklingspotential
              till banor som bör utredas för avveckling. Om jag har förstått
              det rätt handlar det även om Lysekilsbanan, som jag framför allt
              står här i dag för att lyfta fram. Om man tittar på jämförbara
              banor ser man till exempel Fryksdalsbanan, som har klassificerats
              som samhällsekonomiskt tveksam. Den är dock i dag är så populär
              och trafikerad att det börjar bli fullt på spåret, har jag förstått.
              I Bohuslän har vi Bohusbanan, och vi har den lilla Lysekilsbanan
              som är en avstickare.
            </seg>
          </u>
          <u>
            <seg>
              Det är väldigt tråkigt om man tänker sig att man bara ska ge
              upp hoppet om en elektrifierad bana i Sverige i dag och säga att
              det inte finns något behov eller att det är så mycket problem
              att man kanske inte ska göra någonting – samtidigt som vi har
              de utmaningar vi står inför när det gäller att kunna transportera
              oss på ett mycket mer klimatvänligt och energisnålt sätt.
            </seg>
          </u>
          <u>
            <seg>
              Jag kan säga att Lysekil är känt för ett stort oljeraffinaderi.
              Det är känt för fiskberedning, och det går en järnvägsräls fram
              till hamnkanten. Det är en vacker plats på västkusten, och på
              sommaren ökar biltrafiken avsevärt då hela Bohuskusten är ett
              mycket attraktivt ställe att vistas på som turist, semesterfirare
              eller båtfantast. Den är unik på många sätt, och framtidens turism
              behöver även kunna transporteras smart. Här finns den möjligheten
              redan, men med en järnvägsräls som ligger obrukad är det lätt
              att tro att det är ointressant.
            </seg>
          </u>
          <u>
            <seg>
              Då får vi väl göra det intressant. Det är något som alla politiska
              partier i det aktuella området säger sig vilja göra. På lokal
              nivå och på regional nivå har jag hört detta från, tror jag, samtliga
              partiers företrädare. Regionutvecklingsnämnden i Västra Götalands
              län med en grön ordförande har gett i uppdrag att utreda möjligheten
              till sommartrafik och även engagerat sig för frågan om gods på
              banan.
            </seg>
          </u>
          <u>
            <seg>
              Det är väldigt tråkigt om regeringen bara lämnar en sådan här
              bana åt dess öde när det finns ett oerhört intresse, oerhörd potential
              och fantastiska möjligheter för denna bana.
            </seg>
          </u>
          <note type="speaker">
            Anf. 99 STINA BERGSTRÖM (MP):
          </note>
          <u>
            <seg>
              Fru talman! Som vi hört är det alltså ett tjugotal banor som
              är nedläggningshotade i landet. En av de banorna är Dal–Västra
              Värmlands Järnväg, DVVJ-banan, som går mellan Mellerud och Billingsfors.
              Den här banan gick ända fram till mitten av 80-talet hela vägen
              från Mellerud till Årjäng och vidare till Arvika. Att det i dag
              inte går att ta sig med tåg från Årjäng är någonting som upplevs
              som en stor brist från både kommunpolitiker och boende. Att både
              gods- och persontrafik lades ned på den här sträckan är, sett
              i backspegeln, ett stort misstag och någonting som vi ska lära
              oss av. Att man rev upp rälsen på sina ställen är ett ännu större
              misstag. Det misstaget blir inte bättre av att man fortsätter
              med att vilja lägga ned resten av banan.
            </seg>
          </u>
          <u>
            <seg>
              På den här banan går enligt Trafikverket både godståg, åtta till
              tio tåg varje vardag, och persontåg på sommaren, två dubbelturer
              måndag till lördag, samt en hel del chartertåg. Man kan alltså
              kombinera en tågtur på de vackra vyernas järnväg med en kanalbåttur
              samma dag. Det är en viktig och uppskattad turistattraktion som
              ger många arbetstillfällen i de berörda kommunerna.
            </seg>
          </u>
          <u>
            <seg>
              Trots detta är det enligt Trafikverket inte samhällsekonomiskt
              lönsamt att ha kvar den här banan. Jag tycker att det är märkligt
              att vi år 2013 räknar på ett sådant sätt som säger att det är
              lönsammare att lägga ned järnväg där det går godståg och persontåg
              och köra det på vägen i stället.
            </seg>
          </u>
          <u>
            <seg>
              Kommun- och regionpolitikerna i Västra Götaland är upprörda.
              Det pågår samråd med Trafikverket och Västra Götalandsregionen
              om banans framtid.
            </seg>
          </u>
          <u>
            <seg>
              En annan aktör som är mycket upprörd är skogsindustrierna. De
              använder banan för sina virkestransporter. De mindre banorna är
              ofta startpunkt för skogsindustrin, för rundvirket som ska transporteras
              långa vägar. Skogsindustrierna slår fast i sitt yttrande att det
              kommer att bli mycket dyrare för dem att köra virket på väg i
              stället.
            </seg>
          </u>
          <u>
            <seg>
              Jag vill fråga ministern: Är det verkligen försvarbart att lägga
              ned DVVJ-banan och köra godset på lastbil i stället?
            </seg>
          </u>
          <u>
            <seg>
              Fru talman! Ministern säger i sitt svar, och det är flera som
              har varit inne på det, att bara det att Trafikverket slutar att
              underhålla banorna inte behöver innebära att rälsen rivs upp.
              Men Trafikverket skriver i de samrådshandlingar som skickas ut
              över landet när det gäller de här banorna precis det. Först bestämmer
              man sig för att lägga ned underhållet. Efter tre år kan man bestämma
              sig för att helt lägga ned banan, och sedan kan man riva upp rälsen.
            </seg>
          </u>
          <u>
            <seg>
              Jag tycker att det finns alltför många exempel på räls som har
              rivits upp. Jag har pratat om DVVJ-banan mellan Årjäng och Arvika
              ned till Mellerud. Det är ett exempel. Man har gjort om en del
              till trädgårdar eller cykelbanor. Det är väldigt svårt att backa
              utvecklingen och lägga tillbaka en räls i en trädgård eller på
              en cykelbana. Att lägga ned statlig infrastruktur är ett mycket
              stort beslut.
            </seg>
          </u>
          <u>
            <seg>
              Jag har ytterligare en fråga till ministern: Vem är det som kommer
              att ta besluten och när? Kommer den här frågan upp till debatt
              och beslut i riksdagen eller i regeringen? Är det vi som får vara
              med och bestämma vilka banor som ska vara kvar och vilka som ska
              läggas ned? Eller kommer regeringen att låta Trafikverket besluta
              vilka banor som ska läggas ned?
            </seg>
          </u>
          <note type="speaker">
            Anf. 100 LARS TYSKLIND (FP):
          </note>
          <u>
            <seg>
              Fru talman! Svaret från infrastrukturministern är högst relevant
              med tanke på den ansvarsfördelning som finns mellan regeringen
              och Trafikverket. Man kan väl hålla med ministern. Jag tycker
              inte att det är så upprörande. Man kan naturligtvis inte ha en
              järnväg bara för att den är bra att ha. Vi måste kunna motivera.
            </seg>
          </u>
          <u>
            <seg>
              Å andra sidan betyder inte det per automatik att till exempel
              Lysekilsbanan ska läggas ned bara för att den inte trafikeras
              i dag. Det säger inte ministern heller, utan man måste kunna ställa
              frågan och föra en diskussion om de här banorna. Det man måste
              diskutera är vad den används till i dag och vilken potential som
              finns. Finns det en uppenbar potential för att utveckla järnvägen
              har den naturligtvis en given plats även i framtiden och ska inte
              läggas ned. Jag tycker att det är den diskussionen som nu förs.
            </seg>
          </u>
          <u>
            <seg>
              Finns det bärande argument som kan motivera att en bana ska finnas
              för framtiden, underhållas och utnyttjas längre fram ska den i
              ett trafikslagsövergripande tänk vara kvar. Det kommer att fattas
              beslut längre fram om just Lysekilsbanan och Dal–Västra Värmlands
              Järnväg.
            </seg>
          </u>
          <u>
            <seg>
              Jag vet att det pågår en process mellan Trafikverket å ena sidan
              och berörda intressenter å den andra just när det gäller Lysekilsbanan,
              som jag känner till bäst. Jag utgår från att en sådan process
              går ut på man skaffar sig kunskap från Trafikverkets sida, tar
              in vad intressenterna säger och beaktar det seriöst. Det är inte
              så att det inte har något syfte.
            </seg>
          </u>
          <u>
            <seg>
              När det gäller Lysekilsbanan kan man säga att det på kort sikt
              finns möjligheter att utnyttja den befintliga banan för godstransporter
              till Lysekils hamn. Det finns företag som håller på att etablera
              sig där, och där är järnvägen en avgörande faktor. Wiwi-Anne Johansson
              nämnde till exempel Seabased. Det finns en sådan diskussion.
            </seg>
          </u>
          <u>
            <seg>
              Det finns en diskussion om malmtransporter från Bergslagen på
              längre sikt. Det är naturligtvis viktigt hur man lägger upp kopplingen
              till den djuphamn som finns i Brofjorden, men där går inte järnvägen
              i dag. I så fall blir det fråga om ganska stora nyinvesteringar
              som motiveras av djuphamnsläget och hamntransporterna. I det sammanhanget
              tror jag att alla inser att det är viktigt att hålla kvar järnvägsområdet,
              vad man än sedan gör med det. Det är viktigt att hålla järnvägen
              kvar.
            </seg>
          </u>
          <u>
            <seg>
              Som sagt utgår jag från att syftet med Trafikverkets pågående
              process är att klara ut allt detta och sedan beakta det som kommer
              fram. Jag utgår också från att utgångspunkten för hela diskussionen
              är att samrådet inte är ett spel för gallerierna utan att Trafikverket
              vill skaffa underlag för sitt beslut.
            </seg>
          </u>
          <u>
            <seg>
              Jag ser med ganska stor tillförsikt an att man kan motivera Lysekilsbanans
              framtida utvecklingspotential och att det beslut som kommer att
              fattas kommer att styras av det.
            </seg>
          </u>
          <note type="speaker">
            Anf. 101 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! I Sverige har vi i runda slängar 1 200 mil järnväg.
              Vi har just haft en interpellationsdebatt om det stora behovet
              av underhåll på mer eller mindre stora delar av hela järnvägsnätet.
            </seg>
          </u>
          <u>
            <seg>
              Rent principiellt menar jag, det som flera här hakade upp sig
              på, att om man har en järnväg som de facto ingen vill använda
              kan man inte när prioriteringar ska göras prioritera en järnväg
              som ingen vill använda. Rent samhällsekonomiskt tror jag att det
              vore fel. Det är grundinställningen. När vi har så mycket järnväg
              kommer prioriteringar alltid att behöva göras.
            </seg>
          </u>
          <u>
            <seg>
              Wiwi-Anne Johansson var inne på hur man tänker kring infrastrukturen.
              Jag delar helt och hållet det resonemanget.
            </seg>
          </u>
          <u>
            <seg>
              Det är bäst om infrastrukturen kan hänga ihop antingen hela resan
              eller hela transporten om det gäller gods. Gärna också att man
              kan kombinera olika trafikslag för att den bästa trafiksäkra,
              miljömässiga och ekonomiska nyttan måste hänga ihop. Det finns
              flera av dessa banor som säkert skulle kunna uppfylla den tankegången.
            </seg>
          </u>
          <u>
            <seg>
              Då blir frågan som också Stina Bergström var inne på: Vem är
              det som fattar besluten? Det finns en given process som Trafikverket
              som ansvarig myndighet måste följa. För varje år finns det möjlighet
              att ansöka om tåglägen, och då får man en intressemarkering om
              var behoven och trycket finns och var åtgärderna behöver sättas
              in.
            </seg>
          </u>
          <u>
            <seg>
              Trafikverket kan då inte bara komma fram till att man ska lägga
              ned en bana även om det är en lågtrafikerad bana, utan man måste
              följa en given process. Det kan till och med vara så – det kan
              gälla båda banorna och inte minst Lysekilsbanan – att Trafikverket
              måste rådgöra med kommunen, regionen eller med näringslivet. Först
              när Trafikverket skickar ut en förfrågan utifrån att man ska minska
              underhållet eller upphöra med trafiken, och då kan frågan ställas
              på sin spets. Alla berörda måste fundera på om de vill ha banan
              kvar eller inte.
            </seg>
          </u>
          <u>
            <seg>
              Om det bara rullar på av slentrian är det som att ingen verkar
              engagerad. Trafikverket måste alltså rådgöra med de berörda, och
              det finns en given process för det.
            </seg>
          </u>
          <u>
            <seg>
              Det är alldeles riktigt som Lars Tysklind säger, att i det läget
              kan man få aktuell kunskap om vad som är på gång i regionen, inte
              minst framöver. Det tror jag är oerhört viktigt.
            </seg>
          </u>
          <u>
            <seg>
              Stina Bergström var också inne på DVVJ-banan och skogsindustrierna.
              Det är också ett resultat av Trafikverkets bedömning av en bana,
              om man har slutat med underhållet eller om man tänker stänga av
              trafiken. Trafikverket får då en reaktion. Med den kunskap som
              kommer ut av samrådet får man sedan fatta beslut.
            </seg>
          </u>
          <u>
            <seg>
              Det uppdrag som Trafikverket har från regeringen och de pengar
              som finns avsatta innebär att man ska vidta åtgärder där de ger
              bäst effekt. Då har man prioriterat de mest trafikerade banorna.
              Många gånger handlar det om att de lågtrafikerade banorna används
              för godstrafik. Att höja standarden till snabbare persontrafik
              kostar väldigt mycket pengar.
            </seg>
          </u>
          <note type="speaker">
            Anf. 102 LENA OLSSON (V):
          </note>
          <u>
            <seg>
              Fru talman! Ministern använder ordet principiellt och säger att
              ingen vill använda tågen. Men då måste man ju gå tillbaka i historien.
              Varför vill ingen använda sig av banan? Jo, underhållet har under
              många år misskötts på till exempel Västerdalsbanan. Det är i alla
              fall statens ansvar att se till att vi har en järnväg som företagen
              kan använda.
            </seg>
          </u>
          <u>
            <seg>
              Det har varit en lång process som har lett till inställda tåg
              och dåligt underhåll. Till slut tröttnar naturligtvis resenärerna.
              Då blir det inte längre attraktivt att åka med tågen.
            </seg>
          </u>
          <u>
            <seg>
              Jag har tagit del av en tre år gammal riskanalys avseende trafik
              på Västerdalsbanan. Det konstateras att 27 rälsbrott har inträffat
              på banan, som är 12,4 mil lång. Under samma period har det inträffat
              minst två fall av felaktig eller utebliven ordergivning till tåg
              som hade kunnat leda till oönskade händelser.
            </seg>
          </u>
          <u>
            <seg>
              Det kan vara svårt att anmäla fel med tanke på den uppsplittring
              som har skett på de olika aktörer som ska åtgärda felen. Man får
              inte kontakt med dem, och det är en stor brist.
            </seg>
          </u>
          <u>
            <seg>
              I fråga om Västerdalsbanan tror jag att också ministern är medveten
              om att den en gång gick ända upp till Särna. Det finns ingen i
              mina hemtrakter eller ens i mitt hemlän som inte tillstår att
              nedläggningen är dummaste som har gjorts. Det tycker jag att man
              ska tänka på inför framtiden.
            </seg>
          </u>
          <u>
            <seg>
              Jag bor i Dalarnas största semesterort på vintern. Naturvårdsverket
              reagerade också på beslutet som kom från Trafikverket. Har man
              begränsade resurser för underhållet måste man ju prioritera hårdare.
              Jag och många med mig i den här salen är övertygade om att dessa
              banor kommer att behövas i framtiden, men då måste man också anslå
              mer pengar.
            </seg>
          </u>
          <u>
            <seg>
              Naturskyddsföreningen har pekat på det som är positivt med banan:
              I skogarna runt järnvägen finns stora skogsarealer. I nära anslutning
              ligger Sveriges största sågverk, Fiskarheden AB. Det är det enda
              av de stora sågverken som i dag inte kan transportera sitt gods
              på järnväg. Allt körs med lastbil. Företaget säger – det vet jag,
              för jag har själv pratat med dem – att de gärna vill flytta över
              sina transporter till järnväg via en upprustad terminal i Malungsfors.
              Här kan man ju knyta ihop järnväg från olika håll, vilket också
              Wiwi-Anne Johansson var inne på.
            </seg>
          </u>
          <u>
            <seg>
              Vem är det som fattar beslutet? Det är Trafikverket, men det
              här är så pass stora saker att både riksdag och regering borde
              vara involverade.
            </seg>
          </u>
          <note type="speaker">
            Anf. 103 WIWI-ANNE JOHANSSON (V):
          </note>
          <u>
            <seg>
              Fru talman! Om ingen söker tågläge, om ingen vill köra tåget
              blir det ingen trafik, och då blir det en självuppfyllande profetia.
              Då kan man så småningom riva rälsen och göra cykelvägar. Så kan
              man naturligtvis se det om man inte är det minsta visionär och
              framsynt och frågar sig: Hur kan befintlig i dag elektrifierad
              järnväg fortsätta att användas? Det är ju en ren kapitalförstöring
              att låta banor förstöras och bygga cykelvägar där.
            </seg>
          </u>
          <u>
            <seg>
              För några veckor sedan hörde jag Annie Lööf säga i en interpellationsdebatt
              att hon hade varit ute på en turné och rest runt i hela landet
              för att sjösätta och inventera en innovationsstrategi för hur
              man ska få landet att knytas ihop och leva. Då måste hon ha missat
              Bohuslän. Här finns ju Hallindens terminal, Skangass, Premraff
              och miljöföretaget Seabased som vet hur man vill använda järnvägen.
              Men de kan inte göra det på det sätt som de önskar, därför att
              hotet om nedläggning är så stort.
            </seg>
          </u>
          <u>
            <seg>
              Jag tycker att det är knepigt när ministern säger att Trafikverket
              får en påse pengar och sedan får man sköta de lågtrafikerade banorna.
              Vi kommer nog inte att kunna fatta beslutet här i riksdagen eftersom
              vi bara beslutar om penningpåsen. Det verkar som att man inte
              bryr sig om skogsindustrierna. Också Västsvenska handelskammaren
              ser resursslöseriet med att låta banorna ligga för fäfot.
            </seg>
          </u>
          <u>
            <seg>
              Alla kommunalråd, oavsett partibeteckning och färg, är djupt
              bekymrade och mycket upprörda. Lars Tysklind, Tina Ehn och jag
              har åkt Blå tåget från Uddevalla via Munkedal till Lysekil. En
              samlad expertis och Lysekils hamn har varit engagerade och vill
              se hur man kan göra.
            </seg>
          </u>
          <u>
            <seg>
              Om man är infrastrukturminister måste man kunna ta ett större
              grepp när det finns så klara och tydliga funderingar, och inte
              bara funderingar som är orealistiska att uppfylla. Man vet: Det
              här vill vi använda den här bandelen till, och vi vill knyta ihop
              den. Det är visionärt, och jag skulle önska att ministern kunde
              dela den visionen.
            </seg>
          </u>
          <u>
            <seg>
              Det är klart som sjutton att vi inte ska köra 20 stora lastbilar
              med LNG, flytande naturgas, på den här vägen. Jag vet inte om
              infrastrukturministern har kört den vägen någon gång och vet hur
              den är. Det är rätt mycket trafik där ändå. Det är rätt mycket
              koldioxid i luften. Det är rätt stora problem med klimatet. Det
              finns alltså all anledning att se över hur vi kan bygga ut järnvägen.
            </seg>
          </u>
          <u>
            <seg>
              Låt oss inte göra om de misstag som man har gjort tidigare när
              man har rivit upp räls och gjort cykelbanor. Det är inget fel
              på cykelbanor, men man kan bygga nya sådana i stället för att
              bygga dem där man tar bort befintlig räls och befintliga spår.
            </seg>
          </u>
          <u>
            <seg>
              Jag undrar: Har jag uppfattat det rätt att infrastrukturministern
              säger att det är Trafikverket som kommer att fatta beslutet och
              att det inte är någonting som ministern tänker lägga sig i? I
              så fall är jag djupt bekymrad.
            </seg>
          </u>
          <note type="speaker">
            Anf. 104 TINA EHN (MP):
          </note>
          <u>
            <seg>
              Fru talman! Varför byggdes Lysekilsbanan en gång i tiden? Jo,
              förutom att frakta personer fraktade man stora mängder granit,
              och exportnäringen var viktig. Men även fisk var en viktig transportvara.
              Lysekilsbanan är 100 år i år, och år 1913 var det en investering
              på totalt 2,2 miljoner kronor. Det är en väldigt långsiktig investering,
              får man verkligen säga, och kan fylla sin funktion än i dag. Banan
              är elektrifierad och skulle säkert kunna starta med persontrafik
              efter lite åtgärder, och sedan får man bygga på den.
            </seg>
          </u>
          <u>
            <seg>
              Det är många som har diskuterat den här banan väldigt mycket
              och väldigt länge. Intresset är stort från alla möjliga partier,
              som vi har hört, och regionens politiker är beredda att initiera
              möjligheterna till eventuell sommartrafik på försök till att börja
              med.
            </seg>
          </u>
          <u>
            <seg>
              Det är stora pågående projekt runt om i regionen. Jag besökte
              också vågkraftsföretaget Seabased i Lysekil som tillsammans med
              Fortum anlägger Sveriges första vågkraftspark, som beräknas bli
              världens största när den är klar. Nu konkretiserar man planer
              på att få en fabrik just i Lysekil, och man hoppas också kunna
              använda sig av järnvägen.
            </seg>
          </u>
          <u>
            <seg>
              Jag hörde både Lars Tysklind och ministern säga att man inte
              kan ha en järnväg för att den är bra, och jag blev jätteorolig.
              Järnvägen är bra. Jag trodde faktiskt att Alliansen tyckte att
              järnvägen var bra. Det innebär att man kan se möjligheterna med
              en järnväg och inte låta den självdö mer eller mindre på grund
              av dåliga grunder i politiska beslut.
            </seg>
          </u>
          <u>
            <seg>
              Det är otroligt viktigt att ni tar det vi säger på allvar när
              det gäller både klimatfrågor och energisnåla transporter. I Bohuslän
              är dessutom turismen en otroligt växande potential. Den ska också
              kunna ha hållbara transporter.
            </seg>
          </u>
          <note type="speaker">
            Anf. 105 STINA BERGSTRÖM (MP):
          </note>
          <u>
            <seg>
              Fru talman! Jag tänker att den debatt som vi för just nu är ytterligare
              ett bevis på att regeringen satsar alldeles för lite på järnvägen.
              Man måste kunna hålla två bollar i luften. Man måste kunna säga
              att man kan satsa på de stora banorna men också satsa på banor
              ute i hela landet.
            </seg>
          </u>
          <u>
            <seg>
              Många av oss har med stigande oro följt SVT:s granskning av järnvägen.
              Det var 60 urspårningar på fem år, och för 23 av dem kände Trafikverket
              till orsaken innan tågen spårade ur, i vissa fall utan att vidta
              någon åtgärd och i andra fall helt tydligt utan att vidta tillräckliga
              åtgärder.
            </seg>
          </u>
          <u>
            <seg>
              Många av dessa urspårningar hände på de banor som vi pratar om
              nu. Det är ytterligare ett bevis på att man skär ned på underhållet
              därför att Trafikverket måste prioritera i den pengapåse man har
              till de större banorna. Det är alltså alldeles för lite pengar.
            </seg>
          </u>
          <u>
            <seg>
              Men även på de minst trafikerade banorna, där det kanske mest
              körs godståg och skogsindustrins tåg, är det människor som kör
              tågen. Jag tycker att även lokförarna och andra anställda som
              bor och uppehåller sig vid spåren har rätt till säkerhet och inte
              ska behöva utsätta sig för den risk som en urspårning alltid är
              hur sakta än tåget går.
            </seg>
          </u>
          <u>
            <seg>
              Det är också en aspekt, när vi pratar om det här, att det måste
              vara säkert att köra på de mindre trafikerade banorna och att
              man inte kan fortsätta att skära ned på underhållet som man gör
              i dag med hänvisning till att man måste prioritera i en pengapåse
              som är alldeles för liten.
            </seg>
          </u>
          <note type="speaker">
            Anf. 106 LARS TYSKLIND (FP):
          </note>
          <u>
            <seg>
              Fru talman! Jag får börja med att rätta Tina Ehn. Jag sade inte
              att det inte var bra att ha järnvägar. Jag sade att man måste
              kunna motivera vad man ska ha järnvägen till. Det är det som är
              det viktiga. Det handlar om att man måste synliggöra den efterfrågan
              som finns.
            </seg>
          </u>
          <u>
            <seg>
              Om jag drar en parallell mellan bygget av motorvägen i Bohuslän,
              som snart är klar nu, och järnvägen kom de i konflikt med varandra
              på ett antal ställen. Då fick ändå frågan ställas: Ska ni fortsätta
              att använda järnvägen? Den frågan ställdes av dåvarande Vägverket
              till Banverket, som i sin tur ställde frågan till Västtrafik.
              Svaret var: Ja, vi ska köra persontrafik här, och vi ska satsa
              på det. Då byggde man nya sträckor och anpassade motorvägen till
              det. Det är just att synliggöra efterfrågan som ger drivkraften.
            </seg>
          </u>
          <u>
            <seg>
              Ska man se något positivt med detta tycker jag att det är det
              lokala och regionala engagemanget kring den här frågan och att
              man har börjat ha funderingar: Vad är utvecklingspotentialen?
              Västra Götalandsregionen har så sent som i oktober satsat 3 miljoner
              för att kunna göra en åtgärdsvalsstudie för Lysekilsbanan. Man
              gör den satsningen tillsammans med Lysekils kommun. Man gör något
              liknande kring Dal–Västra Värmlands Järnväg, där man gör ett grundläggande
              arbete och tittar på frågan. Börjar man jobba lokalt med det kan
              man säkert hitta potentialen, och förhoppningsvis gör man det
              så att man verkligen får i gång användningen.
            </seg>
          </u>
          <u>
            <seg>
              När det gäller det som har nämnts om djuphamnslägen vill jag
              återigen säga att det då handlar om att bygga ny järnväg. Den
              går inte till det djuphamnsläget i dag. Det är i så fall viktigare
              att hålla kvar den järnvägskorridor som finns och utveckla den
              plus att utveckla järnvägen till djuphamnsläget. Det är väl det
              man försöker argumentera för från Lysekils och Munkedals kommuner,
              Lysekils Hamn, Västra Götalandsregionen och Västsvenska Handelskammaren,
              just för att visa att här finns en potential. I den process som
              då sker mot Trafikverket ska de naturligtvis vara med i beslutprocessen.
            </seg>
          </u>
          <note type="speaker">
            Anf. 107 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Det är säkert alldeles riktigt, som Lena Olsson var
              inne på, att Västerdalsbanan under väldigt lång tid har haft eftersatt
              underhåll. Då kan man fråga vad som är hönan och vad som är ägget.
              Är den tillräckligt dålig och ingen åker på den blir det ingen
              trafik. Men på den del som Trafikverket, om jag har förstått det
              rätt, har föreslagit att man ska upphöra med underhållet, mellan
              Malung och Rågsveden, går det inga tåg alls i dag. Om man skulle
              ta upp hela sträckan på Västerdalsbanan, med tanke på hur dålig
              den är, och få i gång den riktiga trafiken – som kanske också
              Lena Olsson efterfrågar – har Trafikverket tidigare nämnt att
              det skulle behövas i storleksordningen en miljard för att få i
              gång hela den banan. Där är det naturligtvis också fråga om prioritet.
            </seg>
          </u>
          <u>
            <seg>
              När det gäller Lysekilsbanan vet jag att Trafikverket har gjort
              den bedömningen att det känns lite onödigt att betala 5 miljoner
              per år för att hålla i gång ett underhåll på en bana som ingen
              använder i dag. Det är hela tiden de avvägningarna man får göra.
              De pengar som man avsätter, var ger de mest och bäst effekt?
            </seg>
          </u>
          <u>
            <seg>
              Men nu finns det en process, inte minst på Lysekilsbanan, som
              handlar om att fånga upp om det finns ett intresse och om det
              finns ett behov. Det är också där som man gör en åtgärdsvalsanalys.
              Det är Trafikverket som fattar beslutet efter en given process.
            </seg>
          </u>
          <u>
            <seg>
              Det är klart att man i den här kammaren skulle kunna göra någonting
              annat. En regering skulle alltid kunna anslå mer pengar och också
              tala om att de ska vara särskilt riktade – exempelvis till de
              lågtrafikerade banorna om man så ville. Men då pratar vi om oerhört
              stora summor.
            </seg>
          </u>
          <u>
            <seg>
              Nu har vi en regering som tycker att järnväg är viktigt. Det
              är också en historisk satsning som föreslås för de kommande åren.
              Det är 522 miljarder, där majoriteten av det anslaget går till
              järnväg.
            </seg>
          </u>
          <u>
            <seg>
              Men det efterfrågas ju också mer underhåll och att man bygger
              om, bygger ut och även bygger nytt. Man måste ständigt göra en
              avvägning av vad som behöver göras. I den delen tycker jag att
              regeringen försöker möta upp för att täcka upp behovet av underhåll,
              som är eftersatt i hela det stora järnvägsnätet, men också orka
              med att bygga ny järnväg. De förutsättningarna finns.
            </seg>
          </u>
          <note type="speaker">
            Anf. 108 LENA OLSSON (V):
          </note>
          <u>
            <seg>
              Fru talman! Jag har hört många gånger om den här historiska satsningen.
              Vänsterpartiets satsning när det gäller järnväg över huvud taget
              – den skulle jag kunna kalla historisk.
            </seg>
          </u>
          <u>
            <seg>
              Det här med sedan 2006 till exempel – det är några år sedan.
              När man tittar man på pris- och löneomräkning, kostnadsökningar
              och sådant är det klart att det måste bli mer pengar. Det är ju
              så det fungerar.
            </seg>
          </u>
          <u>
            <seg>
              Jag kan konstatera i denna debatt att lågtrafikerade banor i
              stort ligger på vår landsbygd. Mindre pengar till underhåll är
              inte Trafikverkets ansvar, utan det är regeringens ansvar.
            </seg>
          </u>
          <u>
            <seg>
              Jag kan också konstatera att det här med att hela landet ska
              leva skramlar väldigt tomt. Centerpartiet borde få stora problem
              eftersom man säger att hela landet ska ha förutsättningar att
              leva och skapa sin egen framtid. Det går ju inte när man inte
              prioriterar grundläggande kommunikationer när det gäller allt
              möjligt från statlig service till privat service.
            </seg>
          </u>
          <u>
            <seg>
              Jag kan bara konstatera att den här regeringen är ganska landsbygdsfientlig.
            </seg>
          </u>
          <note type="speaker">
            Anf. 109 WIWI-ANNE JOHANSSON (V):
          </note>
          <u>
            <seg>
              Fru talman! Jag kan säga hur jag har märkt den här historiska
              satsningen, om vi tar den i stort.
            </seg>
          </u>
          <u>
            <seg>
              Jag har rest mellan Stockholm och Göteborg ett flertal gånger
              i veckan sedan 2003. Det tar längre och längre tid för varje år
              som går att ta sig denna sträcka. Vi får invänta än det ena och
              än det andra, och det ramlar en kontaktledning hit och någonting
              annat dit.
            </seg>
          </u>
          <u>
            <seg>
              I så fall behöver vi ännu mer historiska satsningar, vilket vi
              anslår. När det gäller de lågtrafikerade banorna anslår vi i Vänsterpartiets
              budget 680 miljoner kronor per år som man kan söka speciellt för
              lågtrafikerade banor.
            </seg>
          </u>
          <u>
            <seg>
              Jag förstår att det inte kan vara så himla lätt om man är infrastrukturminister
              att känna till varenda meter järnväg som ska antingen rivas eller
              byggas. Det kan jag ha förståelse för.
            </seg>
          </u>
          <u>
            <seg>
              Men det finns ett väldigt stort engagemang. Det finns också konkreta
              exempel som jag har nämnt här tidigare: Hallinden Terminal, Seabased
              och annat. Det finns ett jättestort engagemang. Men det kan väl
              ändå inte vara så att man ska stå inför hotet om en total nedläggning
              av en bana för att fånga upp det?
            </seg>
          </u>
          <u>
            <seg>
              Det här engagemanget fanns redan innan Trafikverket aviserade
              att man ville sluta med underhållet. Jag tycker att regeringen
              lite grann duckar för sitt eget ansvar genom att säga: Trafikverket
              får pengar. De ska göra sina bedömningar, och sedan tycker vi
              att det är bra med det.
            </seg>
          </u>
          <u>
            <seg>
              Jag är orolig för Lysekilsbanans och Västerdalsbanans framtid,
              och jag är orolig för att klimatet tar skada av den politik som
              regeringen för.
            </seg>
          </u>
          <note type="speaker">
            Anf. 110 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Ifall man undrar huruvida det är fel eller inte att
              Trafikverket fattar besluten som ansvarig myndighet får man fundera
              på om man ska ändra på järnvägslagen som antogs 2004.
            </seg>
          </u>
          <u>
            <seg>
              När det gäller mer pengar eller inte: Jag förstår att Wiwi-Anne
              Johansson kan uppleva att det emellanåt tar längre tid att åka
              från Stockholm till Göteborg eftersom hon har gjort det sedan
              2003. Det är bland annat för att vi har en ökad trafikering, inte
              minst av den regionala trafiken.
            </seg>
          </u>
          <u>
            <seg>
              Det är därför vi behöver utveckla och öka kapaciteten på våra
              stambanor, inte minst Stockholm–Göteborg. Det är också därför
              regeringen har fattat beslutet att påbörja byggnationen av en
              ny stambana. Det är på de här sträckorna som människor behöver
              åka och ta sig fram för att klara sitt dagliga liv.
            </seg>
          </u>
          <u>
            <seg>
              Det är samma sak om det är en historisk satsning eller inte:
              Mer pengar behövs till järnvägen. När Vänsterpartiet – både Lena
              Olsson och Wiwi-Anne Johansson – säger att de har ännu mer pengar
              till just järnväg ska man vara medveten om att de i nästa andetag
              drar ned på vägtrafiken med enormt stora summor.
            </seg>
          </u>
          <u>
            <seg>
              Ni tänker finansiera hela er järnvägssatsning genom att ta bort
              Förbifart Stockholm och på så sätt få mer pengar. Det är också
              en prioritering. Det är en prioritering som den här regeringen
              tycker är helt fel eftersom det skulle påverka hela Stockholm,
              hela Mälardalen och faktiskt hela Sverige om vi nu ska prata om
              att hela Sverige ska leva.
            </seg>
          </u>
          <u>
            <seg>
              När det gäller de lågtrafikerade banorna finns det ett stort
              antal sådana över landet. Det är en prioriteringsfråga: Var någonstans
              ger pengarna mest och bäst effekt? Jag tror att de flesta, inte
              minst våra skattebetalare, är ganska intresserade av att vi använder
              pengarna så bra som möjligt.
            </seg>
          </u>
          <u>
            <seg>
              Men när en sådan diskussion uppstår får inte Trafikverket bara
              lägga ned, utan man gör en åtgärdsvalsanalys och har en diskussion
              med berörda kommuner, näringsliv och regioner. Det kan alltid
              göras förändringar om intresse för att använda banan finns.
            </seg>
          </u>
          <note>
            Överläggningen var härmed avslutad.
          </note>
          <note>
            19 § Svar på interpellation 2013/14:118 om varsel inom järnvägssektorn
          </note>
          <note type="speaker">
            Anf. 111 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Anders Ygeman har frågat mig om jag tänker vidta
              några åtgärder när det gäller järnvägsunderhållet för att bryta
              utvecklingen med omfattande varsel i branschen.
            </seg>
          </u>
          <u>
            <seg>
              Anders Ygeman ställer frågan mot bakgrund av att den svenska
              järnvägen är i stort behov av underhållsåtgärder. Ja, det är sant;
              det är den.
            </seg>
          </u>
          <u>
            <seg>
              Jag tog över ansvaret för infrastrukturpolitiken hösten 2010.
              Jag, och säkert många tågpendlare med mig, minns de stora problemen
              under just den vinter som följde. Tågen gick inte som de borde,
              och det var kallt – kallare än på länge. Det var många som då
              berättade för mig att de hade fått nog.
            </seg>
          </u>
          <u>
            <seg>
              Min slutsats var att om underhållet av banorna får vänta i flera
              decennier brister det till slut. Det brister för tågen, och det
              brister för resenärerna. Förseningar påverkar förtroendet, och
              jag vet att det finns många som inte litar på tågen och även tycker
              att informationen är undermålig när någonting har gått snett.
            </seg>
          </u>
          <u>
            <seg>
              Mot bakgrund av detta vill jag rätta frågeställaren. Vi gör ingen
              neddragning av järnvägsunderhållet. I stället genomför vi nu den
              största satsningen någonsin i Sverige för att vinna tillbaka förtroendet
              för tågen.
            </seg>
          </u>
          <u>
            <seg>
              Det behov som Trafikverket har redovisat har regeringen mött
              genom att lägga fram en infrastrukturproposition med förslag på
              historiskt höga nivåer för underhåll och reinvestering. Avsättningarna
              för drift, underhåll och reinvestering uppgår i propositionen
              till 86 miljarder kronor. Det innebär att Trafikverket numera
              kommer att disponera mer än dubbelt så mycket pengar för drift
              och underhåll jämfört med under den tidigare socialdemokratiska
              regeringen.
            </seg>
          </u>
          <u>
            <seg>
              Syftet med denna stora satsning är att återställa den svenska
              järnvägen till ett effektivt och pålitligt trafikslag för människor
              och transporter av gods och inte en sysselsättningsåtgärd.
            </seg>
          </u>
          <u>
            <seg>
              Jag vill understryka vikten av att varje krona som satsas på
              vår infrastruktur ger så mycket nytta som möjligt. Därför är det
              viktigt med ökad produktivitet också i genomförandet av underhållet
              och reinvesteringarna.
            </seg>
          </u>
          <u>
            <seg>
              Regeringen tog initiativ till effektivisering av statens egen
              underhållsverksamhet genom bolagiseringen av Infranord AB den
              1 januari 2010. Infranord AB har precis som andra bolag det fulla
              ansvaret för resurssättningen av den egna personalen för att bli
              så effektiv som möjligt på den marknad där man verkar samtidigt
              som man måste se till att ha tillgång till den kompetens som behövs
              för sina uppdrag.
            </seg>
          </u>
          <u>
            <seg>
              Det är viktigt att företagen inom järnvägsbranschen sammantaget
              har bästa möjliga kompetens. Vårt bidrag till detta är att göra
              en långsiktig och historiskt kraftfull satsning på järnvägsunderhåll
              och reinvesteringar. Denna efterfrågan kommer dessutom de närmaste
              åren att förstärkas när stora projekt som Hallandsås och Citybanan
              går in i skeden där järnvägsspecifik kompetens särskilt efterfrågas.
              Detta ger företag inom branschen goda förutsättningar att utvecklas
              positivt, till nytta för järnvägens resenärer och godstransportörer.
            </seg>
          </u>
          <note type="speaker">
            Anf. 112 ANDERS YGEMAN (S):
          </note>
          <u>
            <seg>
              Fru talman! Statsrådet hade kunnat spara enormt mycket av kammarens
              tid genom att besvara frågan i sammanfattning. Jag ska hjälpa
              statsrådet: Anders Ygeman har frågat mig om jag tänker vidta några
              åtgärder när det gäller järnvägsunderhållet för att bryta utvecklingen
              med omfattande varsel i branschen. Nej. Det var precis detta som
              sades. Resten var samma svar som i den förra interpellationsdebatten,
              som vi då kom fram till var helt felaktiga! Det var samma drapa
              om satsningar på järnvägen och om historiska ökningar. Men nu
              står vi och pratar om varsel i järnvägssektorn.
            </seg>
          </u>
          <u>
            <seg>
              Under den tid som statsrådets historiska satsning har pågått
              har 735 personer varslats om uppsägning. Det är fler än två om
              dagen som har varslats om uppsägning. Då måste man ändå bli svaret
              skyldig. Hur kommer det sig att den största satsningen någonsin
              – om man ska tro på det statsrådet säger – leder till de största
              varslen på väldigt länge bland dem som jobbar där? Det är ju underhållsarbetarna
              som ska utföra underhållsarbetet på järnvägen.
            </seg>
          </u>
          <u>
            <seg>
              Sedan säger ministern än en gång att hon vill rätta Anders Ygeman
              och att det inte sker några nedskärningar av järnvägsunderhållet.
              Jag trodde att vi var klara med detta.
            </seg>
          </u>
          <u>
            <seg>
              Jag har för säkerhets skull tagit med regeringens budgetproposition.
              Den ligger på riksdagens bord och ska behandlas här om två veckor.
              I tabellen på s. 80 går det att läsa ut att det är 286 miljoner
              i nedskärningar. Tittar man sedan ut genom fönstret ser man de
              735 uppsagda i underhållsbranschen. Hur – detta är kärnfrågan
              – kan det bli bättre underhåll av att de som ska göra arbetet
              sägs upp?
            </seg>
          </u>
          <u>
            <seg>
              Under den moderatledda regeringens tid har ett tåg i månaden
              spårat ur, det senaste så sent som i går. Antalet allvarliga fel
              i järnvägen har under de fem senaste åren fyrdubblats. Förtroendet
              för järnvägen har rasat dramatiskt, och efter sju år med moderatledd
              regering faller punktligheten på järnvägen.
            </seg>
          </u>
          <u>
            <seg>
              Då väljer regeringen inte att storsatsa, inte att göra någon
              historisk satsning utan att lägga fram en budget där man skär
              ned underhållsanslagen med 286 miljoner. Följden blir att ännu
              fler underhållsarbetare kommer att varslas om uppsägning, och
              ännu mindre underhåll kommer att utföras på våra järnvägar. Och
              förseningar och urspårningar kommer att bli en allt vanligare
              syn i vårt järnvägssystem.
            </seg>
          </u>
          <note type="speaker">
            Anf. 113 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Man kan fundera på vem det är som jobbar i järnvägsbranschen.
              Vi har i dag fem större aktörer, som kanske är dem som man vanligen
              hör talas om. En av dem nämner Anders Ygeman i interpellationen,
              nämligen Infranord, som väl är den största av dem. Men de fem
              aktörerna är inte ensamma om att utföra just avhjälpande eller
              förebyggande underhåll, utan ibland tar de i sin tur in olika
              entreprenörer för att utföra specialistarbeten.
            </seg>
          </u>
          <u>
            <seg>
              Under det senaste året har branschen haft mer tillgång till pengar
              genom de avtal som har tecknats. Men det blir skillnader när man
              har stora anläggningsarbeten som Citybanan eller Hallandsås, som
              inte är lika personintensiva även om det är oerhört många som
              jobbar i de objekten. I andra lägen handlar det om att vara mer
              järnvägsspecifika – när man ska in med kablar och signalsystem
              och annat behövs det mer personresurser.
            </seg>
          </u>
          <u>
            <seg>
              I takt med att underhållet ökar och i takt med att vi också ska
              bygga ut, bygga om och bygga ny järnvägsinfrastruktur är det,
              med tanke på att vi har en åldrande arbetskår, naturligtvis också
              viktigt att se över kompetensen framåt i tiden. I många större
              projekt är det kanske inte bara svenska anställda personer, utan
              det finns också ett behov av att ta in företag från andra länder
              med rätt kompetens. Det var mot denna bakgrund som jag på Anders
              Ygemans första fråga – om vi skulle göra något mer åt järnvägsunderhållet
              för att se till att det inte blir fler varsel – svarade att det
              inte kan ses som en arbetsmarknadsåtgärd.
            </seg>
          </u>
          <u>
            <seg>
              Regeringens tillskott på järnvägssidan, både för drift och underhåll
              och för det som ska byggas till, är dock ett sätt att se till
              att branschen behövs och att det också måste finnas kompetens.
              Däremot kan inte jag eller regeringen gå in och styra hur och
              på vilket sätt de enskilda bolagen ska ha effektivitet i sin organisation.
            </seg>
          </u>
          <note type="speaker">
            Anf. 114 ANDERS YGEMAN (S):
          </note>
          <u>
            <seg>
              Fru talman! Nej, det är väl just det som är problemet. Det är
              ingen som ansvarar för helheten i järnvägssystemet. 735 personer
              har sagts upp i, tror jag, ett tiotal olika underhållsföretag.
              Infranord är det största, därför nämner jag det speciellt. En
              massa andra företag säger också upp personal. Vad är analysen
              av detta? Jo, det som statsrådet gång på gång kallar en satsning
              når inte ut på banan, på rälsen, på grund av ett ineffektivt underhållssystem.
              Sedan toppas det hela med regeringens nedskärningar på 286 miljoner
              kronor. Följden blir mindre underhåll och färre underhållsarbetare.
            </seg>
          </u>
          <u>
            <seg>
              Statsrådet talar om Hallandsås och Citybanan som stora projekt
              som påverkar detta. Nej, de är inga underhållsprojekt. Det är
              underhållsarbetare som sägs upp för att underhållet är mindre
              än det var tidigare.
            </seg>
          </u>
          <u>
            <seg>
              Jag begär inte att statsrådet ska bli ett järnvägs-Ams, som statsrådet
              verkar vilja antyda. Jag vill bara peka på det faktum att rälsen
              på vår mest trafikerade järnvägssträcka ligger så lös att den
              går att flytta med handen samtidigt som det är flera tons godståg
              som passerar där. Det passerar ett tåg varannan minut, tror jag,
              på den sträckan. Samtidigt säger man upp underhållsarbetare och
              skär ned underhållsbudgeten för nästa år med 286 miljoner.
            </seg>
          </u>
          <u>
            <seg>
              Följden av den här politiken, det uppsplittrade underhållet,
              uppsägningen av järnvägspersonalen, nedskärningar i underhållet
              blir vad vi har sett hittills, nämligen en fyrdubbling av antalet
              allvarliga fel i järnvägen, sjunkande punktlighet och sjunkande
              förtroende för järnvägen som transportsystem. Det är därför jag
              i dag har försökt debattera för att regeringen måste vända den
              här utvecklingen. Man kan inte lägga fram en budget som skär ned
              anslagen med 286 miljoner kronor och leder till fler varsel i
              underhållsbranschen. Det kommer att leda till fler urspårningar,
              mindre underhåll och färre resenärer på järnvägen.
            </seg>
          </u>
          <note type="speaker">
            Anf. 115 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! En sak har Anders Ygeman alldeles rätt i. Vi behöver
              vända en utveckling, och det är utvecklingen av förtroendet för
              järnvägen. Det tar oerhört lång tid att bygga upp en bra järnväg,
              men det går väldigt snabbt att rasera den. I dag har vi en järnväg
              som i stort sett ingen fullt ut upplever att man känner sig trygg
              med. Men ett sätt att vända den förtroendekrisen är faktiskt att
              tillföra mer pengar. Ingen hade varit gladare än jag om det hade
              gjorts betydligt mycket tidigare, men nu görs det i alla fall.
            </seg>
          </u>
          <u>
            <seg>
              Jag tycker att det är oerhört viktigt att peka på den här budgeten,
              som Anders Ygeman visade på, men också att lägga till den infrastrukturproposition
              som riksdagen beslutade om i december. Det ger långsiktiga förutsättningar
              för järnvägen. Det handlar om att veta, inte bara år från år,
              vad som kommer att göras. Det handlar inte minst om järnvägens
              underhåll men också om vad som kommer att ske i form av ombyggnad,
              utbyggnad och nybyggnad av järnväg.
            </seg>
          </u>
          <u>
            <seg>
              Det ligger också mer pengar ute hos företagen. Inte minst har
              Trafikverket för att svara upp mot det ökade behovet, när man
              gör besiktningar mer ofta, ändrat i de baskontrakt som finns.
              Det i sin tur har kostat mer pengar, för man behöver ha mer av
              inställelse och mer av åtgärder när någonting sker akut. Vad jag
              vet har trafikutskottet fått en redovisning av Trafikverket självt.
            </seg>
          </u>
          <u>
            <seg>
              Men jag blir ändå lite orolig när Anders Ygeman nämner att ingen
              har ansvar för helheten i järnvägsbranschen. Vi har hört tidigare
              under dagen att Anders Ygeman förordar att man ska göra en stor
              omorganisation av järnvägen, att det kanske vore bättre att återta
              den i egen regi. Frågan är hur mycket mer effektiv en sådan organisation
              ska vara och hur mycket pengar Anders Ygeman är beredd att lägga
              på en omorganisation. Och vet vi att det skulle bli bättre, säkrare
              eller ens en gång effektivare?
            </seg>
          </u>
          <u>
            <seg>
              Snarare var det väl kunskapen om historien, att det var just
              det motsatta, som gjorde att man inte ville ha den tidigare organisationen.
              Men då är det väl spännande att se vad Gunnar Alexandersson kommer
              fram till. Han har fått regeringens uppdrag att titta över historien
              när det gäller järnvägen, att titta på underhållet och titta på
              organisationen för att se om det finns brister. Låt oss ta den
              diskussionen när den redovisningen kommer, vilket sker inom kort.
            </seg>
          </u>
          <u>
            <seg>
              Jag har en mycket tydlig uppfattning. Regeringen har för de kommande
              åren fördubblat anslaget till drift och underhåll. Och vi har
              ingen annan ambition än att de pengarna ska komma ut så effektivt
              som möjligt för att vi ska få en bättre järnväg. För detta behövs
              det naturligtvis kompetens. Det behövs personal. Men hur de enskilda
              företagen organiserar för att det ska ske så bra som möjligt är
              faktiskt en fråga för företagen själva. Det gäller också hur de
              jobbar med teknisk utveckling, hur de jobbar med maskinell utveckling
              eller hur de jobbar med produktivitet. Och det gäller vad det
              kan få för konsekvenser i dag för anställda. Det är, som sagt,
              en fråga för företagen själva. Det handlar om att de ska orka
              med att stå rätt utrustade även i morgon.
            </seg>
          </u>
          <note type="speaker">
            Anf. 116 ANDERS YGEMAN (S):
          </note>
          <u>
            <seg>
              Fru talman! Frågan om järnvägsunderhållets organisation är ytterst
              en fråga om världsbild. Tror man och tycker man, som statsrådet,
              att mycket har blivit bättre och det mesta är på rätt väg? Eller
              ser man tågen som spårar ur varje månad, senast i Norrland, dessförinnan
              på Stockholms central? Ser man fyrdubblingen av antalet allvarliga
              fel, eller tycker man att mycket har blivit bättre? Ser man punktligheten
              som sjunker, eller tycker man att mycket har blivit bättre? Ser
              man varslen av underhållsarbetare, eller tycker man att mycket
              har blivit bättre?
            </seg>
          </u>
          <u>
            <seg>
              Tycker man att det fungerar bra med järnvägen och att mycket
              har blivit bättre vill man naturligtvis inte ändra någon organisation.
              Där vill jag ge statsrådet rätt. Jag förstår den hållningen. Ser
              man ut och tycker att det mesta är bra finns det ju ingen anledning
              till oro och ingen anledning att ändra sig.
            </seg>
          </u>
          <u>
            <seg>
              Men ser man att Sverige är det enda land i världen där det är
              de privata entreprenörerna som själva besiktigar det egna arbetet
              och som själva kontrollerar om det utförda arbetet är bra eller
              dåligt kan man bli lite orolig. Ser man att vi har den mest splittrade
              underhållsorganisationen i Europa, men enligt mitt förmenande
              absolut inte den mest effektiva, får man ett problem att ta tag
              i.
            </seg>
          </u>
          <u>
            <seg>
              Ser man hur det är när snöröjningen kommer i gång? Det är ju
              en del av underhållsanslaget. Plogarna får ploga och sedan lyfta
              plogen för att någon annan har underhållsentreprenaden på det
              området. De sätter ned plogen och fortsätter. Sedan får de lyfta
              den igen för att de inte får ploga för att det är någon annan
              som har underhållet och så vidare. Antingen ser man det problemet,
              vill göra någonting åt det och vill göra detta effektivare, eller
              så gör man som statsrådet, blundar och säger att mycket har blivit
              bättre, och så hoppas man att någon annan ska göra det.
            </seg>
          </u>
          <u>
            <seg>
              735 personer har varslats om uppsägning. Det är ett underhållsarbete
              som inte håller måttet. Man kan lyfta på rälsen på den mest trafikerade
              tågsträckan i landet. Och underhållet skärs ned med 286 miljoner.
            </seg>
          </u>
          <note type="speaker">
            Anf. 117 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Den fråga som egentligen kanske borde ha ställts
              eller besvarats är väl snarare om tiden just nu är den rätta.
              Ska man hellre ägna tid, energi och pengar till att göra en omorganisation
              just när vi behöver underhållet i dess bästa effektivitet? Skulle
              inte det snarare leda till att vi tappar innovation, teknisk utveckling
              och den effektivitet som vi båda säger oss vilja ha, under tiden
              som avtalen ska löpa ut för att det sedan ska omorganiseras, möjligtvis
              i egen regi? Ska man med mycket pengar lösa ut avtal i stället
              för att lägga dem på det som behövs, järnvägens drift och underhåll?
            </seg>
          </u>
          <u>
            <seg>
              Jag tycker i alla fall att jag, när det gäller regeringens ansats
              i det här, har förklarat den tydligt. Järnvägen behöver återfå
              sin standard som den en gång i tiden var byggd för. Den järnväg
              som vi har ska också användas i morgon. Den absolut viktigaste
              åtgärden för att återfå människors förtroende för järnvägen men
              också för att få den robust igen är att satsa på underhåll. Det
              har regeringen gjort 2006, 2007, 2008, 2009, 2010, 2011 och 2012.
              Varje år har vi höjt detta. Det är till och med så att vi har
              skjutit till extra pengar. Det var 800 miljoner 2011 och 5 miljarder,
              det mesta till järnväg, 2012 och 2013. Det är inte så att vi har
              gjort nedskärningar. Vi har gjort extrasatsningar och tidigare
              insatser plus att vi har pekat ut att de kommande åren fram till
              2025 ska underhållsanslaget vara dubbelt så högt jämfört med vad
              det var för den planperiod som beslutades av Socialdemokraterna,
              2004–2015.
            </seg>
          </u>
          <note>
            Överläggningen var härmed avslutad.
          </note>
          <note>
            20 § Svar på interpellation 2013/14:123 om Barkarby station och
            Stockholm väst
          </note>
          <note type="speaker">
            Anf. 118 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Agneta Karlsson har frågat mig om jag avser att möjliggöra
              för en reell utveckling av Barkarby station till Stockholm väst.
              Svaret på frågan är ja.
            </seg>
          </u>
          <note>
            Utbyggnaden av Mälarbanan till fyra spår mellan Tomteboda och
            Kallhäll ingår i Trafikverkets förslag till nationell plan för
            transportsystemet 2014–2025. I detta arbete inkluderas en ombyggnad
            av Barkarby station till pendeltågsstation med höjd tagen för
            att i framtiden kunna utveckla stationen till Stockholm väst,
            som blir öppen för såväl regionaltrafik som fjärrtrafik.
          </note>
          <u>
            <seg>
              Det av regeringen tillsatta förhandlingsuppdraget gällande utbyggnad
              av tunnelbanan och ökad bostadsbebyggelse i Stockholms län, den
              så kallade Stockholmsförhandlingen, har aktualiserat frågan. Trafikverket
              har tagit initiativ till ett fördjupat utredningsarbete gällande
              Barkarby station till Stockholm väst. Arbetet ska också resultera
              i en kostnadsbedömning som en grund för finansiering.
            </seg>
          </u>
          <u>
            <seg>
              Regeringen tar nu ställning till Trafikverkets förslag om en
              ny nationell plan för perioden 2014–2025 och kommer att fatta
              beslut om den nationella planen under våren 2014.
            </seg>
          </u>
          <note type="speaker">
            Anf. 119 AGNETA KARLSSON (S):
          </note>
          <u>
            <seg>
              Fru talman! Jag vill börja med att tacka statsrådet för svaret.
              Jag vill också uttrycka min glädje över resultatet av den Stockholmsförhandling
              som regeringen presenterade för några veckor sedan. Vi i regionen
              och jag som företrädare också för kommunpolitiker i Järfälla var
              väldigt glada över att regeringen nu fått med sig sina partikamrater
              i Stockholms län och stad för en storsatsning på tunnelbanan.
              Det är någonting som vi har velat under en lång tid.
            </seg>
          </u>
          <u>
            <seg>
              Det här är viktigt för oss. Utvecklingen av Barkarbystaden och
              Kistaområdet i norra Storstockholm är oerhört angelägen. Detta
              område har pekats ut i flera regionala planer som ett av de viktiga
              områdena för att klara den stora expansionen som finns framför
              oss. Det sker nu en stor satsning, som statsrådet har nämnt under
              eftermiddagen och kvällen, på utbyggnaden av Mälarbanan, som vi
              också är glada över.
            </seg>
          </u>
          <u>
            <seg>
              Det finns en del problem när det gäller tunnelbanesatsningen,
              nämligen finansieringen. Här har regeringen valt att lägga en
              stor del av finansieringen på kommunerna. Om vi socialdemokrater
              hade styrt på de olika nivåerna hade vi gärna sett att staten
              hade tagit ett större ansvar för detta.
            </seg>
          </u>
          <u>
            <seg>
              Vad har då Barkarby station och Stockholm väst med detta att
              göra? Stockholm väst är målet med Barkarby station, det vill säga
              Barkarby station ska utvecklas till Stockholm väst och bli en
              regional trafiknod i detta expansiva område. Här ska tunnelbana,
              regionaltåg, pendeltåg, stombussar och fjärrtåg samlas och mötas.
              Det kommer att bli en avlastning av Stockholms central, och det
              kommer att möjliggöra andra resmönster och kortare restider i
              området. Det här har nämnts i planeringsdokumenten för Mälarbanan
              och i den regionala utvecklingsplanen för Stockholm, RUFS. Men
              när nu diskussionen om detta börjar konkretiseras finns inga pengar.
              Det finns inga pengar i den nationella planen som Trafikverket
              har tagit fram och lämnat till regeringen. Det finns ingen finansiering
              för Barkarby station.
            </seg>
          </u>
          <u>
            <seg>
              Infrastrukturministern säger att hon är för en sådan utveckling,
              att man ska ta höjd för den i framtiden, men innebär det att kommunerna
              även här får stå för en stor del av den finansieringen?
            </seg>
          </u>
          <note type="speaker">
            Anf. 120 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Ibland framstår tunnelbanesatsningen som enbart en
              Stockholmssatsning. Det är den verkligen inte. Satsningen är en
              förutsättning för hela Mälardalen och för stora delar av Sverige.
              Stockholmsregionen växer så det knakar. Det finns en enorm växtvärk,
              och det får konsekvenser för hela landets konkurrenskraft.
            </seg>
          </u>
          <u>
            <seg>
              Därför är det i uppdraget som regeringen gav förhandlingspersonerna
              viktigt att tänka på hur ett effektivt kollektivtrafikmedel som
              tunnelbanan kan generera extra bostäder, arbetsplatser och flöden.
              Stockholmsregionen är i det tillståndet att den behöver mer av
              allt. Regionen är själv duktig på att ta initiativ och finansiera
              tvärbanor, spårvagnar och busstrafik. Man har ansvar för driften
              och depåerna. Ett stort ansvar ligger också på regionen för den
              enormt stora pendeltågstrafiken.
            </seg>
          </u>
          <u>
            <seg>
              Jag har träffat representanter för hela Mälardalen. De har utfört
              ett fantastiskt arbete, inte minst de sju senaste åren, med att
              ta fram en vision om hur arbetspendlingen ska fungera i hela Mälardalen
              – också kopplat till att åka tåg. Det har blivit tydligt i Stockholmsförhandlingen
              när tunnelbanan har kopplats till att se på hur man använder sig
              av det övriga trafiksystemet för att knyta ihop hela resan. Därför
              kom vid diskussionen om Barkarby också Stockholm väst upp. Det
              är en flaskhals att nästan all trafik antingen ska in till Stockholms
              centrum för att sedan vända och åka ut eller behöva åka igenom
              Stockholms central. Att tänka noder i regionen och koppla ihop
              till resecentrum är ett sätt att förhindra flaskhalsar.
            </seg>
          </u>
          <u>
            <seg>
              Med tiden innebär detta att det blir ännu mer naturligt att ställa
              bilen hemma om man åker från Västerås eller Enköping, byter vid
              exempelvis Barkarby eller Stockholm väst för att sedan ta sig
              vidare till Kista, en stor arbetsplats, utan att behöva åka till
              Centralen och vända.
            </seg>
          </u>
          <u>
            <seg>
              Alla satsningarna kostar naturligtvis pengar. Staten avsätter
              en hel del pengar för infrastruktur i landet i stort, men för
              att orka med och förmå att få till satsningarna i den tid som
              de behövs, har det givits förutsättningar för medfinansiering.
              I hela tunnelbaneprojektet står landstinget, precis som Agneta
              Karlsson säger, med ansvar för regionens planering, för en stor
              del av finansieringen, men det gör också de olika kommunerna.
              Inte minst de människor som på ett eller annat sätt åker bil i
              Stockholmsregionen bidrar via trängselskatterna. Intäkterna från
              trängselskatten ska också vara med och finansiera satsningen.
            </seg>
          </u>
          <u>
            <seg>
              Den diskussion som nu pågår, som handlar om stationsbyggnaden,
              ingår också som en del i förhandlingen. Ibland är en förutsättning
              för kommuner att medfinansiera, till exempel Järfälla, exploateringen
              av mark som sker vid byggande av bostäder. På så sätt finns bättre
              förutsättningar här än på många andra ställen i landet att medfinansiera
              med hjälp av det som bostadsbyggandet ger.
            </seg>
          </u>
          <u>
            <seg>
              Vad som slutligen ska bli kostnad och vad som ska finansieras
              är ännu inte färdigt. Därför kan jag inte lämna exakta uppgifter
              på vem som ska betala vad eller hur det ska bli. Det ingår i diskussionen
              om hela paketet.
            </seg>
          </u>
          <note type="speaker">
            Anf. 121 AGNETA KARLSSON (S):
          </note>
          <u>
            <seg>
              Fru talman! Jag är självklart medveten om att hela Stockholmsförhandlingen
              har en stor betydelse för hela landet. Inte minst de senaste timmarnas
              debatt om urspårningar och annat visar på att satsningar på alla
              trafikslag i vår region är oerhört viktiga. Det gäller naturligtvis
              betydelsen av att få en bättre pendlingssituation för många av
              oss, inte bara i Stockholms län.
            </seg>
          </u>
          <u>
            <seg>
              Jag bor själv precis bredvid Mälarbanan, och jag har pendlat
              i 25 år. Jag vet vilka problem och vilken växtvärk som trafiksystemen
              i vår region har.
            </seg>
          </u>
          <u>
            <seg>
              Att Stockholmspaketet nu äntligen har kommit så långt är verkligen
              glädjande. Och det är verkligen glädjande att Moderaterna i landstinget
              och i kommunerna i länet har svängt och att spårvagn inte är huvudalternativet.
              Tunnelbanan är verkligen det effektiva sättet att färdas på.
            </seg>
          </u>
          <u>
            <seg>
              Det är positivt med kombinationen med bostadsbyggandet, det vill
              säga en högre exploateringsgrad. Ett av de stora bekymren under
              senare år är att det byggs alldeles för lite, vilket på många
              sätt är ett problem.
            </seg>
          </u>
          <u>
            <seg>
              Jag tänkte inte förlänga diskussionen, utan jag vill tacka för
              svaret. Jag utgår från att finansieringsfrågan huvudsakligen blir
              en nationell fråga. I just det här fallet ska Järfälla inte ta
              större ansvar än vad som är brukligt och nödvändigt. Den medfinansiering
              som föreslås är alldeles för hög i de övriga delarna.
            </seg>
          </u>
          <note type="speaker">
            Anf. 122 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Jag behöver inte heller använda min talartid fullt
              ut.
            </seg>
          </u>
          <u>
            <seg>
              I Stockholmsregionen finns en bred enighet om att det behövs
              mer kollektivtrafik och fler bostäder. Jag är glad att det är
              den här regeringen som har lyckats gå ett viktigt steg framåt
              i tiden. Det kommer att uppskattas av stockholmarna och av hela
              Mälardalsregionen.
            </seg>
          </u>
          <u>
            <seg>
              Jag har träffat företrädare från alla partier. De gör gemensamt
              ett bra arbete för att se hur och på vilket sätt man kan använda
              hela regionen som en enda stor arbetsmarknadsregion. Det är tack
              vare många kreativa lösningar som det går att komma framåt.
            </seg>
          </u>
          <note>
            Överläggningen var härmed avslutad.
          </note>
          <note>
            21 § Bordläggning
          </note>
          <note>
            Följande dokument anmäldes och bordlades:
          </note>
          <note>
            22 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 25 november
          </note>
          <note>
            Johan Andersson
          </note>
          <note>
            Peter Persson
          </note>
          <note>
            Jonas Sjöstedt
          </note>
          <note>
            Sven-Erik Bucht
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 3 december.
          </note>
          <note>
            23 § Anmälan om frågor för skriftliga svar
          </note>
          <u>
            <seg>
              Följande frågor för skriftliga svar hade framställts:
            </seg>
          </u>
          <note>
            den 25 november
          </note>
          <note>
            Eva Flyborg
          </note>
          <note>
            den 26 november
          </note>
          <note>
            Shadiye Heydari
          </note>
          <note>
            Agneta Gille
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 3 december.
          </note>
          <note>
            24 § Anmälan om skriftliga svar på frågor
          </note>
          <u>
            <seg>
              Skriftliga svar på följande frågor hade kommit in:
            </seg>
          </u>
          <note>
            den 26 november
          </note>
          <note>
            Amineh Kakabaveh
          </note>
          <note>
            Eva-Lena Jansson
          </note>
          <note>
            Eva-Lena Jansson
          </note>
          <note>
            Amineh Kakabaveh
          </note>
          <note>
            Amineh Kakabaveh
          </note>
          <note>
            Anita Brodén
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 3 december.
          </note>
          <note>
            25 § Kammaren åtskildes kl. 21.09.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
