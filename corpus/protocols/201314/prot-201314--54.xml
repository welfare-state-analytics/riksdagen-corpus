<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--54</head>
          <docDate when="2014-01-15 00:00:00">2014-01-15 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:54
          </note>
          <note>
            Onsdagen den 15 januari
          </note>
          <note>
            Kl. 09:00 - 16:01
          </note>
          <note>
            1 § Partiledardebatt
          </note>
          <note type="speaker">
            Anf. 1 Statsminister FREDRIK REINFELDT (M):
          </note>
          <note>
            Herr talman! Valåret är i gång, och jobben är valets huvudfråga.
            En stark ekonomi, också i kommuner och landsting, tillsammans
            med entreprenörer och företagande är det som ger jobb. Fler jobb
            och hur arbetsmarknaden förändras i vår tid är vår största samhällsutmaning.
          </note>
          <note>
            Det kanske inte är allas uppfattning. För den som just har kommit
            till Sverige från Syrien måste säkert andra av livets nödvändigheter
            komma först. Andra lever i ofrihet till följd av våld och brott.
            De kanske tycker att det är viktigare att våra satsningar på rättsväsendet
            fortsätter. Men jobben är Sveriges viktigaste samhällsutmaning.
            De har störst påverkan på flest. Via jobb och arbetade timmar
            avgörs mycket av det vi har i form av välfärdsambitioner och det
            vi vill göra med det goda livet.
          </note>
          <note>
            Vi ser det som vår största samhällsutmaning eftersom förändringarna
            nu kommer snabbt. Konkurrensen ökar, trycket ökar på automatisering
            och på förändrade sätt att producera både varor och tjänster.
            Kraven på vad en person som söker jobb ska kunna ökar hela tiden.
            Trösklarna stiger. Kombinationen gör det här till en mycket stor
            utmaning. Politiken har flera instrument, men inte alla. Det är
            det som ofta är frustrerande.
          </note>
          <note>
            Sysselsättningen har ökat under alliansregeringens tid vid makten.
            Över 200 000 jobb har kommit till, och det finns tecken på att
            den utvecklingen fortsätter.
          </note>
          <note>
            Det är nu de svenska hushållen som bär upp ekonomin och jobben.
            Alla vi som bor i Sverige, som handlar, som köper varor och tjänster
            av varandra, driver den svenska tillväxten. I förlängningen är
            det också vi som tillsammans skapar nya jobb i Sverige. Det är
            också en följd av flera år med höjda löner och bättre köpkraft.
            God ordning i svensk ekonomi har tryckt ned räntorna. Dessutom
            har vanligt folk fått mer kvar av sin egen lön. Vår politik har
            gett resultat.
          </note>
          <note>
            De senaste åren har den svaga internationella efterfrågan dämpat
            svensk ekonomi och arbetsmarknad, och när vi nu skriver 2014 får
            vi fortfarande ingen större draghjälp från omvärlden. Dessutom
            tilltar konkurrensen från växande ekonomier. Där är vi nu. Utmaningen
            för oss är att se till att fler jobb växer fram men också att
            jobben kommer alla till del. Många lyckas inte med det första.
            Andra lyckas inte med det andra, men vi måste förhålla oss till
            bägge fallen.
          </note>
          <note>
            Låt oss slå fast detta: Arbetslöshet handlar om andelen av den
            totala arbetskraften som inte har fått jobb. Och det är jobben
            det handlar om. Hur stor den samlade arbetskraften är spelar alltså
            väldigt stor roll, och vi har riktat in våra reformer på att se
            till att den totala arbetskraften växer.
          </note>
          <note>
            Varför är det viktigt att ha detta klart för sig? Jo, eftersom
            ett sätt att få ned siffran för arbetslösheten helt enkelt är
            att se till att arbetskraften minskar. Men det gör inte Sverige
            starkare. Det ger inte fler arbetade timmar. Det gäller att stärka
            arbetskraften och samtidigt se till att jobben blir fler. Därför
            har vi så tungt riktat in oss på just det här. Det är den största
            utmaningen för Sverige.
          </note>
          <note>
            Synen på jobb förändras. Vi har, inte minst i de offentliga verksamheterna,
            jobb där man ser på människor som har jobbat i tio år som nyanställda
            och där det inte alls är ovanligt att man stannar i många år till.
            Det handlar om förskolor, skolor och många andra verksamheter.
            Det skulle inte förvåna mig om det kommer att se ut så också i
            framtiden. Stabilitet, ordning och reda och långsiktigt tänkande
            är viktiga utgångspunkter för det.
          </note>
          <note>
            Vi har också andra delar av arbetsmarknaden där tempot höjs och
            där cyklerna kortas. Många unga som nu närmar sig arbetsmarknaden
            ser det som en naturlig utveckling. Jag läste senast i Ungdomsbarometerns
            nya rapport att det inte går att förutsätta att man när man går
            på gymnasiet tar ett beslut som sedan ska gälla hela livet. Man
            ställer tvärtom in sig på ett arbetsliv där det är naturligt att
            man skiftar om. Vi måste kunna hantera båda delarna parallellt.
            Det är samtida samhällsutmaningar. Men de kan inte mötas med samma
            resonemang och troligtvis inte med samma lagar eller regler. En
            viktig grund är att gå från att tänka statiskt till att tänka
            omställning.
          </note>
          <note>
            I en rapport från regeringens framtidskommission intervjuades
            människor som hade bytt väg, ibland frivilligt, ibland inte. Slutsatsen
            var att det går. En flygledarassistent blev sjuksköterska, och
            en undersköterska började inom träindustrin. Kanske behöver inte
            en byggarbetare som blir arbetslös fortsätta vara en arbetslös
            byggarbetare utan kan bli en engagerad träslöjdslärare. Möjligheten
            till omställning i arbetslivet är något som människor jag träffar
            ofta frågar om. Vad finns det för hjälp och stöd? Hur kan man
            uppmuntras att ta steget?
          </note>
          <note>
            Vi har, som ni vet, pratat med fack och arbetsgivare om det här.
            Det har gett resultat, och vi fortsätter de samtalen. Tillsammans
            kan vi nämligen komma fram till ännu bättre svar.
          </note>
          <note>
            Den som säger att jobben är viktigast, att det är vår största
            samhällsutmaning, måste också presentera för väljarna hur man
            ska grunda en bättre utveckling. I höstens val kommer vi att begära
            stöd för fem utgångspunkter för hur vi ska få fram fler jobb och
            större omställningsförmåga i Sverige.
          </note>
          <note>
            För det första måste vi uppmuntra alla drivkrafter till arbete
            – vi kan gärna kalla det för en arbetslinje – och sluta tro att
            arbetslinje eller drivkrafter bara gäller de som saknar jobb och
            inte andra. Det är precis tvärtom. Det handlar om alla människor
            som i hela sitt liv fattar beslut om att jobba mer eller mindre.
            Är det värt att utbilda sig i flera år, eller att jobba lite extra?
            När ska jag gå i pension? Vad får jag tillbaka om jag jobbar?
            Här har drivkrafter stor påverkan.
          </note>
          <note>
            I ett samhälle som är inriktat på att fler ska jobba blir det
            fler arbetade timmar. Det är vår idé för att bygga Sverige starkt.
            Det handlar om skatter och regler men också om attityder och om
            samtalen hemma vid köksbordet. Drivkrafterna för jobb måste vara
            tydliga i allt och förstärkas.
          </note>
          <note>
            För det andra ger bättre förutsättningar för handel över gränser
            fler jobb. Sverige är en liten, öppen ekonomi. Halva vår bnp är
            export. Vi handlar med vår omvärld, men den fria handeln är inte
            lika fri som det påstås. Den är dessutom ofta mindre öppen för
            tjänster än för varor. Var kommer många av de nya svenska jobben?
            Jo, de kommer huvudsakligen i tjänstesektorn. Alltså måste handeln
            bli lika fri och öppen som vi pratar om i teorin. Det handlar
            om frihandelsavtal med växande delar av världsekonomin men också
            mycket om vårt närområde, Norge och Tyskland.
          </note>
          <note>
            Det handlar om att akta sig för protektionism. När länder i Europa
            vill skydda de egna jobben hotas jobb i Sverige. När vi här hemma
            hör röster som ropar på protektionism väcker det frågor kring
            om de förstår hur handelsberoende den svenska ekonomin är. Vi
            vill värna öppenhet och frihandel. Det är sådant som ger fler
            jobb.
          </note>
          <note>
            För det tredje ska vi fortsätta stärka Sveriges ekonomi och säkra
            svensk konkurrenskraft. Sverige sticker ut i Europa. Vi är ett
            undantag i EU. Vi har god ordning i de offentliga finanserna,
            en bra investerarmiljö med låga räntor och fungerande finansiella
            system. Det gör oss starka. Men den internationella konkurrensen
            hårdnar. Vi behöver hänga med här och förstå att andra länder
            också utvecklar sig. De vässar kompetens och kunskap. Därför behöver
            vi ständigt se till att Sverige står starkt i den internationella
            konkurrensen. I takt med att konjunkturen förbättras ska de offentliga
            finanserna dessutom återföras till balans och överskott.
          </note>
          <note>
            För det fjärde ska barn och unga lära sig mer i skolan. Vi ska
            ha ett utbildningssystem som möjliggör omställning, som uppmuntrar
            människor att förkovra sig och att våga satsa på långa utbildningar
            och som stärker Sverige som forskningsnation.
          </note>
          <note>
            I vårt Sverige kommer barnen att få lite längre tid i skolan,
            lite mer tid med läraren och lära sig lite mer matte. Det är reformer
            som fortsätter att tydligt inrikta skolan på kunskap. Mer måste
            följa.
          </note>
          <note>
            Det femte är verktygslådan fylld med nystartsjobb, instegsjobb,
            rabatter och utbildningar samt stöd för att fler människor ska
            få en chans på arbetsmarknaden. Det är vad vi menar med verktygslådan.
            När andra talar om verktygslådan är det en politik för att dölja
            arbetslöshet. I detta ligger en av våra tydligaste konflikter.
          </note>
          <note>
            Våra reformer har gjort att arbetskraften växer och att fler
            får jobb. Vi talar nu ofta om dem som saknar jobb, men vilka är
            de? Vi brukar säga att 400 000 är arbetslösa. 160 000 av dem är
            födda i ett annat land och nästan hälften av dem i sin tur har
            endast förgymnasial utbildning. En av fem har olika former av
            funktionshinder. Många av dem stod tidigare helt utanför arbetsmarknaden.
            Nu är de en del av det som vi vill åstadkomma med vår verktygslåda,
            att hjälpa dem att få jobb. 120 000 har en utbildningsnivå som
            motsvarar högst grundskola. Nästan 60 000 är över 55 år, och många
            av dem har varit arbetslösa i över tre år.
          </note>
          <note>
            När vi säger att jobben ska bli fler och att alla ska kunna få
            jobb då är det dessa människor vi talar om. I ökande utsträckning
            är det också människor med de förutsättningarna som utgör gruppen
            arbetslösa. I dag talar vi om ungefär 60 procent. Ganska snart
            är det 70 procent. Vår idé är att alla ska kunna få jobb, för
            alla behövs. Då kan vår enda fråga inte vara hur vi får fler jobb,
            utan hur jobben kan komma just de människorna till del.
          </note>
          <note>
            Med de här fem utgångspunkterna som grund vill jag säga att det
            går. Det går att få fram fler jobb med en stark ekonomi. Med den
            tillväxt vi skapar tillsammans, med fler människor som jobbar,
            med färre som står utanför, med entreprenörer och företagare,
            med kommuner och landsting ger vi Sverige möjligheter att blicka
            framåt.
          </note>
          <note type="speaker">
            Anf. 2 MIKAEL DAMBERG (S) replik:
          </note>
          <note>
            Herr talman! När man lyssnar till statsministern är det tydligt
            att valåret har inletts. Under 2014 kommer svenska folket att
            få lyssna till många fagra löften och nya utfästelser från de
            politiska partierna. Därför kan det vara värt att påminna om tre
            stora vallöften som gavs 2006 och 2010.
          </note>
          <note>
            Moderaterna lovade, för det första, att skapa fler jobb, men
            i dag är 400 000 människor arbetslösa. Det är fler än när regeringen
            tillträdde. För det andra lovade man att förbättra skolan, men
            skolresultaten sjunker nu snabbast i hela OECD-området. Sist men
            inte minst, för det tredje, försäkrade Moderaterna svenska folket
            att den borgerliga regeringen till skillnad från sina föregångare
            inte skulle missköta de offentliga finanserna. Nu har vi det största
            budgetunderskottet sedan 90-talskrisen.
          </note>
          <note>
            Faktum är att svenska folket fick en riktigt otrevlig julklapp
            i december när Ekonomistyrningsverket visade att underskottet
            i de offentliga finanserna för år 2014 växer till hela 87 miljarder
            kronor, 2,3 procent av bnp.
          </note>
          <note>
            Herr talman! På bara åtta år har Fredrik Reinfeldt slösat bort
            hela arvet efter Göran Persson och lika mycket till, förvandlat
            ett överskott på 65 miljarder kronor till ett underskott på 87
            miljarder kronor. Det är allvarligt. Om Sveriges underskott skulle
            fortsätta att öka hamnar Sverige på EU:s svarta lista, i celebert
            sällskap med länder som Grekland, Spanien och Italien. Men framför
            allt försvåras nu de insatser som krävs för att skapa jobben och
            förbättra skolan. Ansvaret faller tungt på den nuvarande regeringen.
          </note>
          <note>
            Underskottet handlar också om moral. För bara en månad sedan
            stod ledamöter från de borgerliga partierna i den här talarstolen
            och slogs till sista blodsdroppen för ytterligare en skattesänkning
            för dem som tjänar absolut mest i Sverige, det i ett läge när
            Sverige går mot 87 miljarder i budgetunderskott. Det var tur att
            riksdagen satte stopp för det.
          </note>
          <note>
            Fredrik Reinfeldt! Förklara vilket ansvar du som statsminister
            har för att Sverige på åtta år har gått från ett överskott på
            65 miljarder till ett underskott på 87 miljarder.
          </note>
          <note type="speaker">
            Anf. 3 Statsminister FREDRIK REINFELDT (M) replik:
          </note>
          <note>
            Herr talman! När man lyssnar på Mikael Damberg inser man att
            nu är valåret här. Jag tackar för möjligheten att kunna påpeka
            att över 200 000 fler jobb vuxit fram under alliansregeringens
            tid vid makten, det i ett Europa hårt präglat av kris där många
            sett jobb gå förlorade och arbetslösheten stegra. Det har skett
            i vårt närområde. Mycket nära våra gränser, i Finland och Danmark,
            har man helt andra typer av problem. Vi har fört en tydlig politik
            inriktad på att öka drivkrafterna och på att arbetskraften ska
            växa. Det har vi också lyckats åstadkomma. De människor som ni
            dolde i försäkringssystem, som ni förtidspensionerade, som ni
            drev bort från arbetsmarknaden var de som vi nu anstränger oss
            att skapa jobb till.
          </note>
          <note>
            Vi har påbörjat det viktiga kunskapsuppdraget med att få skolan
            att leverera bättre resultat. Det är glädjande att Socialdemokraterna
            i större utsträckning nu ansluter sig till mycket av den kunskapssyn
            och den kunskapslinje som vi ser. Senaste upptäckten var i morse
            genom att Mikael Damberg numera är för den yrkeshögskola som Socialdemokraterna
            tidigare inte såg något behov av.
          </note>
          <note>
            Sedan har vi detta med offentliga finanser. I ett Europa där
            nära nog alla har mycket djupgående problem med offentliga finanser
            sticker Sverige ut med en bättre ordning. Vi har använt de starka
            offentliga finanserna till att hålla uppe efterfrågan. De som
            internationellt bedömer Sverige säger att det har lett till mindre
            av jobbförluster.
          </note>
          <note>
            Den stora frågan till alla er över hela landet som följer svensk
            politik är: Kan ni berätta när ni senast träffade en sosse som
            sade att nu är det dags att spara, nu är det dags att dra ned,
            nu tycker vi att vi gör slut på för mycket av de offentliga resurserna?
            Har någon träffat en enda socialdemokrat med den uppfattningen?
            Nej, här lovas allt till alla! Inte en människa i Sverige har
            hört något annat budskap än att sossarna har råd med allt, allt
            ska öka, alla ska få mer.
          </note>
          <note>
            Att stå här, Mikael Damberg, ställa en replik på två minuter
            och få det att låta som att du legat vaken i natt och brytt dig
            om offentliga finanser det tänjer faktiskt gränsen för det anständiga.
          </note>
          <note type="speaker">
            Anf. 4 MIKAEL DAMBERG (S) replik:
          </note>
          <note>
            Herr talman! Lägg märke till vilken öm tå jag trampar på! Statsministern
            blir arg.
          </note>
          <note>
            Men det är inte jag som har skapat budgetunderskottet. Det är
            inte jag som har sänkt skatten med 130 miljarder kronor. Statsministern
            försöker siffertricksa kring jobben. Det hjälper inte. Om man
            räknade sysselsättning på det sätt som statsministern gör skulle
            ju Spanien ha en högre sysselsättning än Sverige. Det håller inte.
            Arbetslösheten är högre än när du tillträdde, Fredrik Reinfeldt.
            Det är ditt arv på jobbsidan.
          </note>
          <note>
            Det handlar om ansvar. Förklara varför ni genomdrev ytterligare
            ett jobbskatteavdrag när underskottet i år beräknas bli 87 miljarder
            kronor. Det är det frågan handlar om. Ni hade en dröm, att bilden
            skulle bli att Anders Borg i sin hästsvans lyckas med det som
            ingen borgerlig finansminister tidigare lyckats med, att hålla
            ordning på finanserna. Nu har ni ändrat läget från 65 miljarder
            i överskott till 87 miljarder i underskott. Det är ert ansvar.
          </note>
          <note>
            Fixeringen heter sänkta skatter. Tyvärr kommer någon att behöva
            betala det. Svara därför på frågan: Vem är det som kommer att
            tvingas betala ert budgetmisslyckande? Är det skolan, är det jobben
            eller är det pensionärerna som ska betala? Vem ska du skicka räkningen
            till, Fredrik Reinfeldt?
          </note>
          <note type="speaker">
            Anf. 5 Statsminister FREDRIK REINFELDT (M) replik:
          </note>
          <note>
            Herr talman! Jag sade att jobben skulle bli valets huvudfråga.
            Socialdemokraterna vill nu att det ska handla om jobb och ekonomi.
            Jag vill bara understryka hur mycket jag välkomnar det. Det här
            ska vi göra till valfrågor, Mikael Damberg. Vi ska i alla sammanhang
            stå och diskutera vem som är bäst på att sköta offentliga finanser
            och svensk ekonomi.
          </note>
          <note>
            Eftersom du nu har beskrivit din syn på nationalekonomi och samhällsutveckling
            blir frågan lite grann vilka böcker du har läst. Du tror alltså
            att ekonomin inte har en växtförmåga som kopplar till arbetade
            timmar, hur mycket folk jobbar. Det är nyckeln. Det är när fler
            får jobb, när antalet arbetade timmar växer, som offentliga finanser
            stärks. Det vet alla kommunalråd och de som är aktiva i landsting.
            Det är det som avgör våra välfärdssatsningar, och det är i grunden
            så vi ska få bättre ordning i offentliga finanser.
          </note>
          <note>
            Vi har använt starka offentliga finanser för att hålla uppe efterfrågan,
            för annars hade jobb gått förlorade. Fler hade hamnat utanför
            arbetsmarknaden. Vi är övertygade om att det sättet att sköta
            svensk ekonomi samt vår förstärkta konkurrenskraft nu kommer att
            göra att sysselsättningen växer. Det är i grunden så man får ordning
            i offentliga finanser.
          </note>
          <note type="speaker">
            Anf. 6 ÅSA ROMSON (MP) replik:
          </note>
          <note>
            Herr talman! Återigen visade statsministerns anförande i partiledardebatten
            på fullständig frånvaro av en fråga som jag tror att många svenskar,
            ja många på hela jorden, ser som en stor utmaning i framtiden.
            Det gäller klimatet och den pågående miljöförstöringen. Uppenbarligen
            är det inte en fråga som gjort att Fredrik Reinfeldt legat vaken
            i natt.
          </note>
          <note>
            Jag möter många, både unga och gamla, som är väldigt oroliga
            för framtiden på det här området. De säger: Alla kan göra något.
            Jag bidrar på många sätt, men när den nationella politiken inte
            levererar, när Alliansen inte vid ett enda tillfälle passar på
            att peka ut klimatfrågan som viktig, då kommer inte heller lösningarna
            från företagen, kommunerna, städerna och de enskilda engagerade
            människorna.
          </note>
          <note>
            Jag tänkte påminna statsministern om ett ganska viktigt löfte
            som han verkar ha glömt bort. När president Obama var här i Stockholm
            i september var ett av de viktigaste papper som Fredrik Reinfeldt
            undertecknade tillsammans med de nordiska statscheferna ett löfte
            om att inte satsa på kolkraft. Vi ska inte finansiera kolkraft
            i framtiden, för kolet är nyckeln och problemet i den stora klimatdebatten.
            Många gånger har vi hört härifrån talarstolen att det är kolet
            i Kina som är problemet. Men nu ökar kolutsläppen i Europa, även
            i Sverige. Där har statsminister Fredrik Reinfeldt ett väldigt
            stort ansvar. Energibolaget Vattenfall visar i sin senaste årsrapport
            att vi visst finansierar ökad kolkraft. Vi satsar stort på kolkraft
            i Tyskland. Vi satsar så stort att Vattenfalls utsläpp från kolet
            i Tyskland kommer att överstiga de utsläpp som hela Sverige har.
            Hur kommer det sig, Fredrik Reinfeldt, att du bryter löftet till
            Obama och att du ser till att klimatpolitiken i EU havererar genom
            att satsa så stort på kol i Tyskland?
          </note>
          <note type="speaker">
            Anf. 7 Statsminister FREDRIK REINFELDT (M) replik:
          </note>
          <note>
            Herr talman! Jag står för att jag tycker att jobben är valets
            viktigaste fråga. Det är synd att Miljöpartiet inte delar den
            uppfattningen.
          </note>
          <note>
            När vi tittar på Vattenfall bör vi notera att de CO2-utsläpp
            som Vattenfalls olika enheter bidrar till ökade från 0 till 100
            miljoner ton per år mellan 2000 och 2006. Nu talar Vattenfall
            om att sänka till 65 miljoner. Detta skedde alltså under de år
            i början av 2000-talet då Miljöpartiet satt i Regeringskansliet
            tillsammans med Socialdemokraterna. I den politiska staben satt
            miljöpartisten Per Bolund. Det var under de här åren som Vattenfall
            köpte på sig kolkraften och utsläppen ökade. Där ser vi skillnaden
            mellan teori i en talarstol och praktik när Miljöpartiet har fått
            inflytande.
          </note>
          <note>
            Alla vet att det sker en omflyttning i fossilbränsleanvändningen
            i USA från kol till skiffergas. Jag vet inte om Miljöpartiet hyllar
            den typen av ändringar i användningen av fossilbränsle. För min
            del är jag väldigt bekymrad över detta. Det har också lett till
            att det finns väldigt mycket kol ute på världsmarknaden som nu
            trycks in i Europa. Framför allt i Tyskland, som har sagt att
            de ska snabbavveckla sin kärnkraft, blir det nu en tydlig övergång
            från kärnkraft till kolbränsle och naturgasanvändning. Det välkomnar
            vi inte.
          </note>
          <note>
            Vi följer de nationella mål vi har satt upp. Sverige visar att
            vi har frikopplat vår tillväxt från ökade utsläpp, vilket är helt
            centralt. Vi menar att vi ligger på den linje vi ska ligga på
            för att klara våra mycket höga, världsledande ambitioner när det
            gäller att minska våra egna utsläpp. Men vi är tyvärr inte ensamma
            i världen. Vi måste också få till internationella avtal med de
            länder som Miljöpartiet märkligt nog tenderar att hylla i partiledardebatter.
            Kina var det förra gången. Nu är det tydligen bättre med USA.
            Vår uppfattning är att det snarare är där problemen sitter. Det
            är också dit Miljöpartiets sökljus borde riktas.
          </note>
          <note type="speaker">
            Anf. 8 ÅSA ROMSON (MP) replik:
          </note>
          <note>
            Herr talman! I Fredrik Reinfeldts värld sker utsläppen alltid
            någon annanstans. De ska alltid minskas någon annan gång och av
            någon annan. Det är konstigt nog aldrig den sittande regeringens
            och statsministerns ansvar vad Vattenfall pysslar med i Polen.
            Det är märkligt. Men det är lätt att ha en sådan politik. Då kan
            man hålla anförande efter anförande här i riksdagen utan att nämna
            klimatet och miljön som en utmaning, inte ens som en utmaning
            som hänger ihop med jobben. Den hänger ihop med jobben. Det ser
            vi tydligt i rapporterna. Hur skulle ekonomin i Europa kunna växa
            och bli stabilare och hållbar till skillnad från den finansbubbla
            man haft tidigare, om vi inte också ser i vitögat att vi måste
            ställa om ekonomin så att den tjänar det framtida hållbara samhället?
          </note>
          <note>
            Det är lite roligt att Fredrik Reinfeldt säger att vi har minskat
            våra utsläpp i Sverige. Samtidigt står vi här och diskuterar vad
            Vattenfall gör i Tyskland. Det fattas beslut här i Sveriges riksdag,
            men när det gäller Vattenfall handlar det framför allt om regeringens
            beslut och hur man styr det statliga verket från Regeringskansliet.
            Det är de utsläppen som räknas här. De släpper ut en massa kol
            i Tyskland som inte räknas med i dina kalkyler, Fredrik Reinfeldt.
            Det är därför du kan stå här och glänsa med minskade svenska utsläpp,
            när vi i stället med svenska beslut släpper ut en massa utomlands.
            Jag tycker att det är oanständigt.
          </note>
          <note type="speaker">
            Anf. 9 Statsminister FREDRIK REINFELDT (M) replik:
          </note>
          <note>
            Herr talman! Våra svenska utsläpp sjunker. De har sjunkit med
            uppemot 20 procent sedan 1990, det basår vi har i Kyotoprotokollet.
            Det är klart att detta är en framgångsrik effekt av en mångårig
            politik där man använt styrmedel som andra länder saknar, till
            exempel CO2-skatter och skiften i husuppvärmningen.
          </note>
          <note>
            Jag påvisade hur det gick till när Vattenfall skaffade sig kolkapaciteten
            under åren då Miljöpartiet satt i Regeringskansliet. Nu tänker
            sig Miljöpartiet att komma in i en ny regering. Vi får se vilken
            väljarnas dom blir på valdagen. Men vilket är Miljöpartiets besked?
            Vad gäller för Vattenfall? Vad ska ni göra med detta bolag, som
            ni är så förtjusta i att kritisera men har en annan strategi gentemot
            när ni väl får makt och inflytande? Vilket är beskedet från de
            rödgröna? Vad händer med Vattenfall efter valet?
          </note>
          <note type="speaker">
            Anf. 10 BJÖRN SÖDER (SD) replik:
          </note>
          <note>
            Herr talman! Ett område som ständigt är aktuellt är kriminalpolitiken.
            Många svenskar tycker att det är ett angeläget ämne, eftersom
            de ständigt blir påminda om samhällets baksidor. Vi kan konstatera
            att brottsligheten i Sverige har ökat med över 1 000 anmälda brott
            per 100 000 invånare, samtidigt som uppklarningsprocenten har
            minskat från 18 till 16 procent. År 2006 hade Sverige 13 490 anmälda
            brott per 100 000 invånare. I dag är det 14 743.
          </note>
          <note>
            Fredrik Reinfeldt har upprepade gånger fått frågor om detta ämne
            från Jimmie Åkesson. Statsministern har valt att prata runt och
            ej svara på frågorna. Vi har hört en försvarsargumentation om
            stora miljardsatsningar på rättsväsendet. Vi har också hört att
            allt fler upplever en ökad trygghet i samhället. Detta baseras
            på mätningar och undersökningar som är allt annat än tillförlitliga;
            en stor andel av de tillfrågade väljer att inte svara på de specifika
            frågor som finns i enkäterna.
          </note>
          <note>
            Jimmie Åkesson ställde i en tidigare partiledardebatt en fråga
            till statsministern om hur han ser på mängdrabatt på brottslighet,
            vilket innebär att man får straffrabatt om man begår många brott.
            Statsministerns svar har uteblivit. Nu har det gått en tid sedan
            den förra partiledardebatten, och statsministern har haft en stund
            att fundera över det här på kammaren. Därför skulle jag vilja
            fråga statsministern om han delar Sverigedemokraternas uppfattning
            att man kraftigt bör reformera systemet för mängdrabatt.
          </note>
          <note type="speaker">
            Anf. 11 Statsminister FREDRIK REINFELDT (M) replik:
          </note>
          <note>
            Herr talman! Jag vill understryka att det inte ger någon bra
            återspegling av hur brottsligheten och tryggheten utvecklas i
            Sverige att bara titta på anmälda brott. Man måste också ta del
            av forskningen och fundera över hur människors anmälningsbenägenhet
            påverkas. För vissa brott, till exempel egendomsstölder av olika
            slag, finns en tendens att många anmäler, om inte annat för att
            få ut försäkringspengar, men när det gäller andra typer av brott,
            som sexualbrott och misshandelsbrott, anmäler inte folk. Därmed
            kan man inte bara titta på anmälda brott.
          </note>
          <note>
            Den nationella trygghetsundersökning som presenterades häromdagen
            visade på en helt motsatt inriktning jämfört med vad Sverigedemokraterna
            hävdar, nämligen att brottsligheten just nu sjunker ganska brett
            i Sverige – och i hela västvärlden, vill jag lägga till – samt
            att trygghetskänslan växer i det svenska samhället. Det är allt
            fler som känner ökad trygghet i sitt närområde. Därmed inte sagt
            att alla upplever det så. Vår upplevelse är väldigt individuell.
            För den som lever i ofrihet, våld och brott i hemmet eller på
            annat sätt känner sig hotad är upplevelsen annorlunda. Men ska
            vi ta diskussionen om vart Sverige är på väg menar jag att Sverigedemokraterna
            beskriver detta kraftigt missvisande. Därav följer kanske också
            felaktiga slutsatser.
          </note>
          <note>
            Jag svarade Jimmie Åkesson att vi redan har gjort ändringar som
            innebär att upprepad brottslighet ska anses försvårande i bedömningen
            av straffmätning. Men jag påpekade också att Sverige är en rättsstat.
            Den lagstiftande församlingen Sveriges riksdag stiftar lagar,
            men det är i Sveriges domstolar man tillämpar dem och utformar
            praxis. Domstolarna är självständiga och står fria från den lagstiftande
            makten. Ofta när vi har anledning att följa upp hur domstolar
            använt till exempel våra målsättningar om straffskärpning för
            våldsbrott noterar vi att de inte har följt vad lagstiftaren sagt.
            Därför tittar vi nu ånyo på att göra vissa straffskärpningar,
            bland annat när det gäller våldsbrottslighet. Men upprepad brottslighet
            anses redan som försvårande i svensk lagstiftning vid straffmätning.
          </note>
          <note type="speaker">
            Anf. 12 BJÖRN SÖDER (SD) replik:
          </note>
          <note>
            Herr talman! Jag anser att anmälda brott per 100 000 invånare
            är det säkraste sättet att mäta brottsligheten i Sverige. Vid
            de trygghetsundersökningar som görs är det en tredjedel som väljer
            att inte svara.
          </note>
          <note>
            Man ska också konstatera när det gäller allvarliga brott som
            sexualbrott och liknande att det givetvis är svårt att få både
            förövare och offer att skriva ned det i en enkätundersökning.
          </note>
          <note>
            Statsministern hänvisar till trygghetsundersökningarna. Jag tycker
            att man ska ta dem med en nypa salt. Jag tror att svenska folket
            delar min åsikt. Det upplever en ökad otrygghet.
          </note>
          <note>
            Vi ser gängskjutningar i samhället. Vi ser upplopp i samhället.
            Vi ser rån och misshandel och så vidare. Jag tror inte att majoriteten
            av svenska folket gör samma bedömning som statsministern.
          </note>
          <note>
            Jag konstaterar än en gång att statsministern väljer att inte
            svara konkret på frågan om mängdrabatt. Jag har inte sett något
            konkret förslag från regeringens sida att komma till rätta med
            detta absurda system.
          </note>
          <note>
            Jag tycker att statsministern hela tiden frånsäger sig ansvaret.
            Det är statsministern och riksdagen som stiftar Sveriges lagar.
            Tycker vi att någonting är fel får vi stifta nya lagar.
          </note>
          <note type="speaker">
            Anf. 13 Statsminister FREDRIK REINFELDT (M) replik:
          </note>
          <note>
            Herr talman! Välkommen till Sverigedemokraternas idévärld! Ställd
            inför forskning och fakta hänvisar man till att jag själv tycker.
            Det är en bra utgångspunkt.
          </note>
          <note>
            Så kan vi föra samhällsdebatten. Vi kan hänvisa till de senaste
            rön vi har, och sedan meddelar man att det tror man inte på. Så
            var den diskussionen avklarad.
          </note>
          <note>
            Formar man politik utifrån jag tycker blir det ett väldigt konstigt
            samhälle. Då formas det väldigt mycket utifrån kvällstidningstänkande.
            Det skulle jag starkt varna för.
          </note>
          <note>
            Jag tror absolut att det finns de som i Göteborg är oroade över
            den beskjutning och den grova våldsbrottslighet som vi har sett
            tecken på. Men att utifrån det hävda att det är den allmänna utvecklingen
            menar jag är grovt felaktigt.
          </note>
          <note>
            Jag menar att det inte bara är felaktigt i Sverige utan att det
            just nu i hela västvärlden är en utveckling mot minskad brottslighet.
            Men i sin kärna finns den grövre våldsbrottsligheten kvar. Jag
            har påvisat att vi strävar efter att skärpa straffpåföljderna
            just för de brotten.
          </note>
          <note type="speaker">
            Anf. 14 JONAS SJÖSTEDT (V) replik:
          </note>
          <note>
            Herr talman, statsministern och åhörare! Jobben är valets viktigaste
            fråga. Arbetslösheten är regeringen Reinfeldts största misslyckande.
          </note>
          <note>
            Samtidigt är det allt fler som har ett arbete som har ett otryggt
            arbete, allt fler som inte vet om de får jobba i morgon, nästa
            vecka eller om en månad. De kan inte få ett hyreskontrakt eller
            planera sin framtid.
          </note>
          <note>
            Flygbolaget Norwegian vill nu göra sig av med alla fast anställda
            i sin kabinpersonal. Det ska vara bemanningsföretag som gäller
            för alla. Det är vad de erbjuds.
          </note>
          <note>
            Det är på väg att slita sönder hela flygbranschen att man dumpar
            de fasta anställningarna och går över till falskt egenföretagande
            och bemanningsanställda i stället för att ha trygga fasta jobb.
          </note>
          <note>
            Men i Sverige får man göra så. Man får sparka fast anställda
            och ta in bemanningsanställda dagen efter för att göra deras jobb.
            Det kan till och med vara samma personer.
          </note>
          <note>
            På Lagenas lager i Jordbro bara några mil härifrån är 25 lagerarbetare
            uppsagda av DHL. Det är inte för att deras arbete inte behövs.
            De behövs varje dag. Det är för att det är lättare för DHL att
            bara ha bemanningsanställda.
          </note>
          <note>
            När jag träffade dem berättade de – Mohammed, Jessica och de
            andra – om hur de bemanningsanställda tar risker, hur den som
            var fackligt engagerad inte fick komma tillbaka och hur de får
            veta kvällen före om de får jobba dagen efter.
          </note>
          <note>
            Jag tycker att det är fel att man i Sverige 2014 får säga upp
            fast anställda för att ta in bemanningsföretag och ersätta deras
            jobb. Ni gör ingenting för att rätta till det. Det vore väldigt
            enkelt.
          </note>
          <note>
            Varför får det vara så i Sverige att man säger upp fast anställda
            med trygga jobb och tar in bemanningsföretagen dagen efter för
            att göra deras jobb, Fredrik Reinfeldt?
          </note>
          <note type="speaker">
            Anf. 15 Statsminister FREDRIK REINFELDT (M) replik:
          </note>
          <note>
            Herr talman! Det är viktigt för mig att påpeka att vi ser en
            utveckling på svensk arbetsmarknad som följer olika former av
            logik. I många av de offentliga verksamheterna finns långsiktigt
            stabilitet och väldigt många som jobbar under längre tid.
          </note>
          <note>
            Inom stora delar av det privata har vi nu en typ av konkurrens
            som förändrar som är lätt att peka finger mot men som i grunden
            är lite mer svårhanterlig än vad Jonas Sjöstedt vill ge sken av.
          </note>
          <note>
            Vad är det i grunden som driver väldigt mycket av konkurrensen
            inom flyget? Jo, det är att ni som sitter här inne och ni som
            följer debatten tycker att det är bra att betala väldigt lite
            för flygbiljetten.
          </note>
          <note>
            Det faktum att vi inte längre tycker att det ska kosta flera
            tusen utan tycker att det är väldigt bra att det bara handlar
            om några hundra, vad tror ni det leder till för typ av kostnadstryck
            inne i flygbranschen?
          </note>
          <note>
            Alla som nästa gång slutar att vilja ha en billig biljett har
            i så fall bidragit till en annan utveckling. Men det är detta
            som nu präglar väldigt mycket av den marknaden.
          </note>
          <note>
            Jag välkomnar inte det, men var klar över vad det beror på. Vi
            kanske alla ska ta den diskussionen. Vad ska en flygbiljett egentligen
            kosta? Men det är inte så verkligheten nu ser ut.
          </note>
          <note>
            Det är bra att det finns bemanningsföretag av det skälet att
            jag menar att de kan ge en stabilare grund i en ny typ av arbetsmarknad.
            Det är fullständigt oklart för mig vad Vänsterpartiet och de rödgröna
            tänker sig att göra med arbetsmarknaden, arbetsrätten och arbetsmarknadspolitiken.
          </note>
          <note>
            Vänsterpartiet vill helt ta bort bemanningsföretagen och förbjuda
            väldigt mycket av den utveckling som återspeglar hur marknaden
            utvecklas.
          </note>
          <note>
            Det är som att den ofta lite mer långsiktiga stabilitet som gäller
            i offentlig verksamhet rakt av kan föras ut på det privata och
            att ingenting kommer att ske. Det kommer inte att ske några jobbförluster
            eller bli några problem på några marknader. Det menar jag är fel.
          </note>
          <note>
            Jag menar att denna nya tid är här för att stanna och att vi
            måste lära oss att arbeta med det parallellt. En del av det nya
            är bemanningsföretag. Låt de i så fall uppträda med bättre villkor.
            Sedan måste vi alla som konsumenter ta vårt ansvar. Vad efterfrågar
            vi, och vad får det för konsekvenser?
          </note>
          <note type="speaker">
            Anf. 16 JONAS SJÖSTEDT (V) replik:
          </note>
          <note>
            Herr talman! Jag tror att lagerarbetarna ute i Jordbro och kabinpersonalen
            som klev upp tidigt i morse för att göra sitt viktiga arbete hade
            förväntat sig ett svar av statsministern.
          </note>
          <note>
            Jag vill ha en statsminister som bryr sig om de människorna,
            en statsminister som oroas när människor har otrygga jobb och
            som inte säger att det beror på att vi köper billiga flygbiljetter.
          </note>
          <note>
            Det gör inte det, Fredrik Reinfeldt. Det beror på vilken lagstiftning
            man har i ett land. Det beror på att i ditt Sverige är det lagligt
            att sparka någon för att ta in bemanning i stället.
          </note>
          <note>
            Vad skulle de rödgröna göra? Jag är ganska säker på att inte
            bara vi i Vänsterpartiet utan även socialdemokrater och miljöpartister
            skulle ändra det.
          </note>
          <note>
            Man får inte sparka en gammal trotjänare som jobbat i flera år
            och ta in ett bemanningsföretag i stället när arbetet behövs.
            Där är skillnaden mellan dig och mig, Fredrik Reinfeldt, mellan
            vänsterpolitik och högerpolitik.
          </note>
          <note>
            Vi bryr oss om lagerarbetarna. Vi bryr oss om kabinpersonalen,
            och vi skyller inte på dem som söker billiga biljetter på internet.
          </note>
          <note type="speaker">
            Anf. 17 Statsminister FREDRIK REINFELDT (M) replik:
          </note>
          <note>
            Herr talman! Är det så enkelt som Jonas Sjöstedt nu sade? Kan
            vi med svensk lagstiftning styra British Airways, Ryanair och
            Thai Air?
          </note>
          <note>
            Kan vi med svensk lagstiftning styra över samtliga flygbolag
            i hela världen och på det sättet grundlägga att det inte finns
            någon skillnad i villkor?
          </note>
          <note>
            Jag kan berätta att man redan i dag i SAS upplever att man har
            bättre villkor än vad andra har men möter dem i öppen priskonkurrens
            och har svårt att klara sig.
          </note>
          <note>
            Detta är helt ointressant för vänsterpartister. De bryr sig inte
            om den privata sektorn och det som är näringsliv och konkurrens.
            Det ska bara avskaffas för att ersättas oklart av vad, förmodligen
            makt på partikongresser eller något liknande.
          </note>
          <note>
            Detta är en realitet. Jag bryr mig visst om alla dessa människor.
            Jag tycker absolut att vi ska ta en samhällsdebatt om att inte
            få en typ av arbetsmarknad där man får bete sig hur som helst.
          </note>
          <note>
            Jag har stått upp för den svenska modellen. Det är viktigt att
            vi har ordning i svensk arbetsrätt. Jag har inte bidragit till
            att tala om att riva ned den.
          </note>
          <note>
            Det finns realiteter därute inför vilka den svenska vänstern
            är helt blind. Då kommer ni också att sakna svar för framtiden.
          </note>
          <note type="speaker">
            Anf. 18 MIKAEL DAMBERG (S):
          </note>
          <note>
            Herr talman! I går uppmärksammade riksdagen Sveriges 200 år av
            fred. Det gör vårt land unikt i världen. Lyckan att under så lång
            tid förskonas från krigets fasor går inte att överskatta.
          </note>
          <note>
            Vi kan konstatera att den långa freden har gett oss förutsättningar
            som många länder inte har. Den har bidragit till att göra Sverige
            till ett av världens bästa länder att leva och bo i.
          </note>
          <note>
            Trots att Sverige är ett fantastiskt land står vi inför stora
            utmaningar. I vårt land är 400 000 människor arbetslösa, skolresultaten
            fortsätter att falla, och välfärden urholkas.
          </note>
          <note>
            Den regering som tillträder i höst kommer sannerligen inte till
            ett dukat bord. Borden står tomma, och kylskåpet är länsat. Budgetunderskottet
            har inte varit så här stort sedan 90-talskrisen. Ansvaret för
            det faller tungt på den borgerliga regeringen. På bara åtta år
            har Anders Borg förvandlat 65 miljarder kronor i överskott till
            87 miljarder i underskott. Totalt har regeringen slarvat bort
            152 miljarder kronor. Det motsvarar 52 miljoner kronor varje dag
            under åtta års tid. Nu i år valde regeringen trots detta att driva
            igenom ytterligare en ofinansierad skattesänkning på 12 miljarder
            kronor. Det är fel prioritering för Sverige. Vi socialdemokrater
            säger: Det får vara nog nu. Det är dags att ta ansvar. Vårt besked
            till svenska folket är tydligt. Vi prioriterar jobben och skolan.
          </note>
          <note>
            Herr talman! Vi är många föräldrar som känner en oro i magen
            när vi hör alla larmrapporter om utvecklingen i skolan. Sverige
            har enligt PISA nu den sämsta kunskapsutvecklingen i hela OECD-området.
            Det första man tänker är: Hur är det i skolan för mina barn? Lär
            de sig det de ska? Sedan tänker man ett varv till: Vad leder denna
            utveckling till på sikt? Hur ska de unga som lämnar skolan med
            ofullständiga betyg kunna få jobb på en arbetsmarknad som ställer
            allt högre krav på både utbildning och kunskap? Hur ska Sverige
            i framtiden kunna konkurrera med länder som Kina och Indien om
            svenska barn inte klarar skolan?
          </note>
          <note>
            Jag förstår att många tänker så. Jag förstår att många känner
            denna oro. Men jag vill också säga: Det går att vända skolresultat.
            Andra länder har redan gjort det. Forskningen visar att det går.
            Duktiga och engagerade skolledare och lärare runt om i Sverige
            har vänt utvecklingen på sin skola. Men för att lyckas vända svensk
            skola krävs ett nytt ledarskap med en regering som också orkar
            prioritera skolan ekonomiskt.
          </note>
          <note>
            Vi socialdemokrater har bestämt oss. Vi vill leda ett sådant
            arbete. Men vi vill inte göra det ensamma, utan vi vill bjuda
            in till samarbete och långsiktighet. Därför har vi ett tydligt
            fokus på lärarna. All forskning visar att nyckeln till en bra
            skola är engagerade och kunniga lärare som kan fokusera på undervisningen
            och mötet med barnen i klassrummet. Men då måste vi lyssna på
            lärarna. Alltmer av deras tid går till blanketter i stället för
            till barnen – närvarorapportering, myndighetsrapportering, individuella
            utvecklingsplaner, skriftliga omdömen och skriftliga åtgärdsprogram.
          </note>
          <note>
            Vi måste också etablera en ny syn på professionen. Lärarnas stora
            kunnande och erfarenhet måste bli vägledande för vårt arbete med
            att höja kvaliteten i skolan. Jag välkomnar regeringspartiernas
            besked om att de har kopierat fyra socialdemokratiska skolförslag
            på två veckor. Jag tror att det är någon form av rekord. Ni får
            gärna fortsätta att kopiera våra förslag, för vi har många förslag
            på skolans område. En skolkommission och ett forskarråd behövs
            för att analysera orsakerna till de fallande skolresultaten och
            för att föreslå reformer som kan föra svensk skola tillbaka till
            internationell topp. Jag är övertygad om att en tioårig grundskola
            och sommarskola till de elever som halkat efter är viktiga reformer.
          </note>
          <note>
            Men svensk skola har inte råd att vänta till nästa mandatperiod
            eller till 2019. Vi socialdemokrater prioriterar skolan redan
            i år med en miljardsatsning på lärarna, mindre klasser och större
            kunskaper, 1 000 fler specialpedagoger, en satsning på sommarskola
            och läxhjälp till alla elever som behöver det. Det går att göra
            skillnad i skolan. Det går att göra skillnad som märks ute i klassrummet.
            Det är dags att ge lärarna förutsättningar att göra sitt jobb.
            Det är dags att låta proffsen få vara proffs. Skolan kan inte
            vänta.
          </note>
          <note>
            Herr talman! Äntligen ser vi tecken på att det börjar ljusna
            i svensk ekonomi. Men trots den fortsatt höga arbetslösheten har
            företagen svårt att hitta rätt personal. Fyra av fem arbetsgivare
            hittar inte kompetens när de vill anställa. Därför avsätter vi
            socialdemokrater pengar till fler platser på högskolan och yrkeshögskolorna.
            Vi vill ha fler bristyrkesutbildningar, och i dag lägger vi fram
            ytterligare ett jobbförslag om att stärka yrkeshögskolan och minska
            rekryteringsgapet.
          </note>
          <note>
            En röd tråd i hela den socialdemokratiska jobbpolitiken är nämligen
            vår övertygelse om människors förmåga och deras vilja att utvecklas
            och växa. I stället för att sänka ungdomars löner vill vi höja
            deras kompetens. I stället för att skapa fler låglönejobb vill
            vi stärka Sveriges konkurrenskraft. I stället för att låsa in
            människor i fas 3 vill vi att dessa människor ska kunna få jobba
            och utbilda sig med riktiga löner.
          </note>
          <note>
            I förra veckan träffade jag Ella Niia, ordförande för fackförbundet
            för hotell och restaurang. Vi talade om de många människor som
            kommer till Sverige och tvingas arbeta under ovärdiga villkor.
            Hon vittnade om handeln med arbetstillstånd, och hon sade: I dag
            säljer man arbetare på den svenska arbetsmarknaden. En kinesisk
            kock kan köpas till ett fast pris av 8 000 kronor. Hon berättade
            om migrantarbetare i Stuvsta som enligt de papper som arbetsgivaren
            skickade till Migrationsverket skulle få en lön på 22 000 kronor.
            I anställningsavtalet stod det i stället 16 000 kronor. Men den
            lön som faktiskt betalades ut var 4 500 kronor i månaden. Andra
            människor som kommer hit tvingas jobba tolv timmar om dagen och
            sova på golvet i en källare utan varmt vatten och toalett. Detta
            sker i Sverige år 2014. Men regeringen vill inget se. Den vill
            inte förstå att dessa människor utsätts för slavliknande förhållanden
            mitt i vårt välfärdssamhälle.
          </note>
          <note>
            Vi socialdemokrater har därför föreslagit ett tiopunktsprogram
            med ordningsregler för svensk arbetsmarknad. Vi kommer aldrig
            att acceptera ett race mot botten där människor konkurrerar om
            jobben med lägre löner, sämre hälsa och i värsta fall med livet
            som insats. Alla människor som jobbar i Sverige ska ha sjysta
            villkor oavsett om man är född i landet eller om man har rest
            hit för att hjälpa oss att bygga det. Därför ska svenska kollektivavtal
            gälla i Sverige.
          </note>
          <note>
            Herr talman! Oavsett vilken regering som bildas i september kommer
            dess viktigaste uppgift att bli att skapa fler jobb i Sverige.
            Nästan 400 000 människor är arbetslösa i dag. Arbetslöshet tär
            på människor. Det tär på självförtroendet och på framtidstron
            att dag efter dag få stanna kvar hemma när de andra går till jobbet.
            Det tär att inte kallas till intervju trots att man har lämnat
            in 100 jobbansökningar. Men det kan vända snabbt, med ett enda
            telefonsamtal där någon säger: Vi vill gärna träffa dig. Vårt
            företag behöver dig. Man får gå upp på morgonen och komma hem
            trött på kvällen. Men i slutet av månaden får man en egen lön
            och med den friheten och tryggheten.
          </note>
          <note>
            Därför har vi satt upp ett mål: Sverige ska ha EU:s lägsta arbetslöshet
            år 2020. I dag skapas fyra av fem nya jobb i små och medelstora
            företag. Med denna insikt har vi socialdemokrater omprövat vår
            politik när det gäller att skapa förutsättningar för mindre företag
            att växa. Vi vill slopa företagens ansvar för den andra sjuklöneveckan.
            Vi vill förbättra tillgången till riskvilligt kapital och korta
            betaltiderna. Vi vill öka exportfrämjandet genom exportstöd, utrikes
            representation på viktiga tillväxtmarknader och exportnätverk.
            Vi vill sätta innovation i centrum för hela politiken. Sverige
            kan aldrig bli billigast, men om vi arbetar tillsammans kan vi
            bli bäst. Därför krävs också uppgörelser över blockgränsen för
            att vi ska kunna ta oss an flera av Sveriges stora framtidsutmaningar.
            I dag springer andra länder förbi oss. Slovakien har redan gått
            om oss i andelen högutbildade ungdomar. Polen slår oss med råge
            när det gäller resultaten i skolan. Kina och Indien utbildar hundratusentals
            ingenjörer varje år och satsar stort på forskning och utbildning.
            Vi ser hur många jämförbara europeiska länder till skillnad från
            Sverige lyckas hålla nere sin arbetslöshet. Sverige måste kort
            sagt öka tempot för att hänga med i den knivskarpa internationella
            konkurrensen. Ytterst handlar detta om förutsättningar för framtidens
            jobb.
          </note>
          <note>
            Herr talman! Exakt 242 dagar är det kvar till valet. Innan vi
            går till val är det dags att utvärdera vad regeringen har åstadkommit
            under två mandatperioder. Efter åtta år med Reinfeldt som statsminister
            är Sveriges arbetslöshet högre än när han tillträdde. Efter åtta
            år av Anders Borgs skattesänkningar har Sveriges ekonomi ett så
            stort budgetunderskott att vi riskerar att hamna på EU:s svarta
            lista. Efter åtta år av Björklunds skolpolitik är den svenska
            skolan i fritt fall. Vi ser åtta förlorade år. Men snart är det
            dags för svenska folket att välja väg. Jag ser fram emot det valet.
            Ska vi fortsätta med samma politik, eller ska vi tänka nytt? Våra
            prioriteringar är tydliga: jobben först, och sedan skolan och
            välfärden. Det finns en annan väg för Sverige. Det är dags att
            ta den, herr talman.
          </note>
          <note type="speaker">
            Anf. 19 Statsminister FREDRIK REINFELDT (M) replik:
          </note>
          <note>
            Herr talman! Vi gör allt som Socialdemokraterna vill med skolan,
            men allt är fel. Det är lite knepigt att ta hem det. Vi får fortsätta
            med den diskussionen.
          </note>
          <note>
            Socialdemokratin har ett mål, säger de. Jag tycker att det är
            viktigt hur man skapar nya jobb. Internationella bedömare och
            också våra egna myndigheter i Sverige har gått igenom vad som
            har varit jobbskapande med Alliansens politik. Vi har sänkt inkomstskatterna
            med 84 miljarder. Det framställer Mikael Damberg som något ont.
            Det kan vara viktigt för er som följer den här debatten att veta
            att socialdemokratin nu sedan årsskiftet har accepterat allihop.
            Det kanske inte riktigt framgick av Mikael Dambergs tal, men jag
            vill säga det som en konsumentupplysning.
          </note>
          <note>
            Dessa 84 miljarder i sänkta inkomstskatter tillsammans med de
            förändringar som vi har gjort i a-kassa och sjukförsäkring bedömer
            man har gett nya, varaktiga jobb. Det bedöms vara ungefär 70 000–120
            000 jobb, lite beroende på vem man frågar.
          </note>
          <note>
            Det krävs alltså stora miljardreformer för att åstadkomma en
            varaktig sysselsättningsökning. Det är de flesta överens om, utom
            Socialdemokraterna. Vi får ständigt dessa referenser till den
            senaste debattartikeln som Mikael Damberg skrivit. Det handlar
            om hundramiljonerssatsningar i marginalen som inte ger någon varaktig
            sysselsättning över huvud taget. De har ett mål som de själva
            uttolkar som att de satsningarna skapar 200 000 nya jobb. Svenskt
            Näringsliv har talat om att det snarare handlar om upp mot en
            halv miljon. 200 000 nya jobb, alltså kanske mer än dubbelt jämfört
            med vad vi har åstadkommit under alliansregeringens år vid makten.
            Var är förslagen? Var är förslagen som ska skapa alla dessa nya
            jobb? Lägg därtill till att det senaste utspelet från Socialdemokraterna
            är att vi dessutom ska dra ned på antalet sysselsatta i staten.
            20 000 personer ska få gå från statliga verksamheter. Ni ska alltså
            ovanpå alla jobb ni skapar också säga upp en massa folk inom försvaret,
            på högskolor och universitet och på Trafikverket. Nu har Mikael
            Damberg chansen att svara. Var är förslagen som ska ge de 200
            000 nya jobben?
          </note>
          <note type="speaker">
            Anf. 20 MIKAEL DAMBERG (S) replik:
          </note>
          <note>
            Herr talman! Tack, statsministern, för frågan! Statsministern
            börjar med att raljera över 6 000 fler platser på yrkeshögskolan.
            Vi vet att nio av tio som går en yrkeshögskoleutbildning får jobb
            efteråt. Var det en dålig reform? Det är bara några hundra miljoner,
            det spelar ingen roll, menar statsministern. Om statsministern
            har den inställningen till utbildning, som vi vet ger jobb, och
            företagen i dag säger att de har svårt att rekrytera rätt arbetskraft
            därför att det saknas rätt kompetens förstår jag att arbetslösheten
            i dag är högre än när han tillträdde, för han har fel fokus för
            politiken. Han förstår inte vad som ger jobb.
          </note>
          <note>
            Sedan började statsministern skrämmas med Socialdemokraternas
            förslag. Men han kanske skulle vara lite mer orolig för sin egen
            jobbpolitik. Nu har det kommit två utvärderingar av regeringens
            så kallade jobbpolitik. IFAU och Konjunkturinstitutet utvärderade
            krogmomsen och den nedsatta arbetsgivaravgiften för ungdomar.
            Det är ungefär samma analys: Det är osäkert vilken effekt det
            har haft på sysselsättningen, men de få jobb som trots allt kan
            ha skapats av detta kostar fyra gånger så mycket som ett riktigt
            jobb.
          </note>
          <note>
            Jag går på McDonalds ganska ofta. Jag vet att en Big Mac &amp; Co
            kostar ungefär 60 spänn. Men då betalar jag inte 240 spänn för
            det. Att gå på bio kostar kanske 130 kronor, men i Moderaternas
            Sverige betalar man 500 spänn för en biobiljett. Det vi säger
            är att de här förslagen inte har fungerat. Låt oss ta pengarna
            och använda dem mer effektivt så att de ger människor jobb. Låt
            oss bygga ut utbildningssystemet, till exempel på yrkeshögskolan.
            Låt oss se till att ungdomar inte går långtidsarbetslösa genom
            att införa en 90-dagarsgaranti som gör att ungdomar får insats
            från första dagen med antingen utbildning eller jobb inom 90 dagar,
            så att vi får ned långtidsarbetslösheten. Låt oss satsa på en
            modern näringspolitik som skapar nya företag och tar bort andra
            sjuklöneveckan så att små och medelstora företag vågar och kan
            anställa. Det är en helt annan politik än den som regeringen i
            dag bedriver.
          </note>
          <note>
            När man slarvar med skattepengar på det här sättet i jobbpolitiken
            förstår jag att underskotten växer, men det betyder också att
            man inte har råd att satsa på skolan, vilket kanske är den viktigaste
            uppgiften för Sverige just nu.
          </note>
          <note type="speaker">
            Anf. 21 Statsminister FREDRIK REINFELDT (M) replik:
          </note>
          <note>
            Herr talman! Återigen, jag gläder mig åt att ni har upptäckt
            detta med yrkeshögskola, som ni tidigare var emot. Men det var
            inte det som var min fråga. Vi har inte hört om någonting som
            varaktigt ger ökad sysselsättning. Ni har i grunden ingen jobbpolitik.
          </note>
          <note>
            Ni har velat jämföra Sverige med andra länder med låg arbetslöshet,
            säger ni. Vi har tittat lite på det. De som är bäst är Tyskland,
            Österrike och Nederländerna. Vad är det som skiljer oss från de
            länderna? Man lämnar arbetsmarknaden väsentligt tidigare i dessa
            länder. I Österrike jobbar 40 procent av dem som är mellan 55
            och 64 år jämfört med 70 procent i Sverige. Kvinnor deltar i mindre
            utsträckning i arbetskraften. Ungdomar räknas som sysselsatta
            därför att de i Österrike och Tyskland går in i lärlingssystem
            som inte ger högskolebehörighet.
          </note>
          <note>
            Vilken av dessa punkter är det som Socialdemokraterna tänker
            jämföra oss med? Det är högsta mode att bland annat hänvisa till
            Österrike när Socialdemokraterna svarar. Är det svaret på hur
            ni ska få jobben i Sverige att öka?
          </note>
          <note type="speaker">
            Anf. 22 MIKAEL DAMBERG (S) replik:
          </note>
          <note>
            Herr talman! Statsministern verkar vara lite förvirrad. Jag tror
            att man ska titta på andra länder och se vad som faktiskt fungerar.
            Jag var i Holland nyligen. De har infört ett utbildningskontrakt
            som ställer krav på de ungdomar som saknar gymnasiekompetens.
            De får gymnasiekompetens genom en insats men också jobb, utbildning
            eller praktik parallellt, vilket gör att de faktiskt får ett jobb
            framöver. Det har minskat ungdomsarbetslösheten i Holland. Jag
            tycker att man ska titta på enskilda, goda exempel i andra europeiska
            länder för att se hur man kan pressa tillbaka ungdomsarbetslösheten.
            Ja, det tycker jag att man ska göra.
          </note>
          <note>
            Den långsiktigt viktigaste frågan för Sverige rundar statsministern.
            Vad är det för skillnad i skolpolitiken? Jo, ni har tagit några
            av våra förslag och säger att ni ska utreda dem framöver. Till
            2019 kan man se effekt. Vi säger att den budget som ligger på
            riksdagens bord och som behandlades innebär miljardsatsningar
            på svensk skola. Ni använder de pengarna till annat. Ni använder
            dem till att sänka skatten i ett läge där Sverige redan går med
            87 miljarder i budgetunderskott. Det är fel prioritering, och
            det ser svenska folket. Finns det någonting som svenskt näringsliv
            har nytta av är det att vi stärker svensk skola från grunden och
            satsar på mindre klasser, ökade kunskaper och investerar i lärarna.
            Det är en bra jobbpolitik också på sikt.
          </note>
          <note type="speaker">
            Anf. 23 ÅSA ROMSON (MP) replik:
          </note>
          <note>
            Herr talman! Tack, Mikael Damberg, för ett engagerat tal, inte
            minst om skola och nya jobb! Jag noterar naturligtvis att inte
            heller du använder ditt anförande till att prata om miljö och
            klimat, men Socialdemokraterna har tidigare varit tydliga om att
            EU:s klimatmål om förnybart är en oerhört viktig jobbpotential
            för Europa. Jag skulle därför vilja använda den här tiden till
            att prata om ett annat ämne som är ytterst viktigt.
          </note>
          <note>
            Vi ser i medierna i dag hur man ingående diskuterar en avslutad
            rättegång i Lund mot en man som har anklagats för våldtäkt och
            kvinnans nej har inte varit tillräckligt trovärdigt enligt mannen.
            Den här domen kommer säkert att överklagas, och därför pågår diskussionen
            i det enskilda fallet. Men i frågan i sig måste man väl ändå fundera
            över det som inte minst många kvinnor har reagerat över när det
            gäller den här domen. Man har reagerat över att det är så oklart
            i dag vilka spelregler, så att säga, som gäller i vuxna personers
            frivilliga sexuella relationer.
          </note>
          <note>
            Vi tycker, liksom allt fler organisationer och en del av akademin
            som trycker på, att vi skulle behöva ett tydligare regelverk när
            det gäller samtycke i den svenska lagstiftningen. Jag menar att
            det är hög tid att man ska lägga ansvaret där det bör ligga, på
            förövaren och inte på offret. Det blir i den här situationen mycket
            diskussioner om huruvida kvinnor bör begränsa sitt fria val när
            det gäller att gå ut på kvällen, hur kvinnan dricker alkohol eller
            hur hon har klätt sig. Jag tycker att det är en otydlighet som
            inte gagnar det sunda samtalsklimatet och inte heller de sunda
            relationer som vi vill att unga människor i dag ska växa upp med
            i Sverige.
          </note>
          <note>
            Jag tycker att den här diskussionen påkallar en större politisk
            noggrannhet från den här riksdagen. Jag har inte noterat Socialdemokraternas
            inställning till att man faktiskt ska ha en tydligare reglering
            när det gäller samtycke i svensk lagstiftning.
          </note>
          <note type="speaker">
            Anf. 24 MIKAEL DAMBERG (S) replik:
          </note>
          <note>
            Herr talman! Jag får be lite grann om ursäkt för hur jag uttryckte
            mig i mitt anförande. Jag sade att innovation skulle sättas i
            fokus för hela politiken, och det innefattar naturligtvis också
            den gröna omställningen där vi tror att många nya jobb kan komma
            både i Europa och i Sverige.
          </note>
          <note>
            Våldtäkt är ett fruktansvärt brott bara som det är för dem som
            blir drabbade. Men det skapar också en känsla av otrygghet och
            ofrihet för dem som inte drabbas. Rädslan för att gå ut på kvällarna
            och att vara i vissa miljöer begränsar inte minst många unga kvinnors
            frihet att göra det som de vill med sina liv. Det är ett fruktansvärt
            brott.
          </note>
          <note>
            Det är en viktig diskussion som nu förs och som jag tycker att
            vi ska ta intryck av. Däremot kan man säga att lagstiftningen
            är skärpt. Vi har just genomfört en lagskärpning som innebär att
            det borde vara så att kvinnans ställningstagande ska väga ännu
            tyngre i framtiden och att det ska bli svårare att hamna i de
            här lägena. Vi är inte där än. Den nya lagstiftningen måste prövas
            så att vi kan se vad vi får ut av den. Men lagstiftningen har
            skärpts, och ingången är den som Åsa Romson lyfter fram i debatten.
            Det är det som är intentionen bakom skärpningen, och vi hoppas
            att det får den effekten.
          </note>
          <note>
            Får ändringen inte den effekten måste vi ta ställning till det.
            Det är inte så att kvinnans nej inte ska respekteras. Däremot
            ska man titta på en del av de länder som har genomfört liknande
            lagstiftning. Där har det kunnat få en del andra effekter, som
            jag inte tror att vi vill ha – allt fokus sätts på hur kvinnan
            har agerat under våldtäkten, och det är inte det vi vill.
          </note>
          <note>
            Jag tror att vi behöver se både på den praxis som växer fram
            med den nya lagstiftningen och på erfarenheterna från andra länder,
            så att vi inte skapar ett system som sätter ännu mer press i rättssalen
            på att kvinnan ska motivera och förklara hur hon gjorde. Vi vill,
            precis som du säger, sätta fokus på förövaren. Det är förövaren
            som har gjort fel, och under rättegången ska fokus vara på vad
            han – det är oftast en han – har gjort i det här fruktansvärda
            brottet.
          </note>
          <note type="speaker">
            Anf. 25 ÅSA ROMSON (MP) replik:
          </note>
          <note>
            Herr talman! Den här frågan har, som Mikael Damberg säger, utretts,
            och man gjorde också en skärpning av en tidigare skärpning som
            fokuserade på den situation där kvinnan kunde vara i ett särskilt
            utsatt läge. Men redan i den utredningen diskuterade man faktiskt
            möjligheten att använda en annan grund för lagstiftningen, nämligen
            det ömsesidiga samtycket.
          </note>
          <note>
            Med de senaste domarna, inte bara den som diskuteras just nu,
            ser man att det kanske hade varit bättre att basera lagstiftningen
            på ömsesidigt samtycke snarare än att skärpa lagstiftningen när
            det gäller hur domstolen ska bedöma det utsatta läget för kvinnan.
            Jag tror att det har motsatt effekt mot vad Mikael Damberg säger
            när det gäller var man lägger fokus i rättegången.
          </note>
          <note>
            Någonstans handlar det om att det är två parter som ska vara
            överens. I dag frågar man: Sade kvinnan nej tillräckligt tydligt?
            Är det inte mer rimligt att man bedömer huruvida båda har varit
            övertygade om att den andra parten har sagt ja? Jag tycker att
            det vore en rimligare grund för lagstiftningen, och jag hoppas
            att vi kan jobba för det tillsammans här i riksdagen.
          </note>
          <note type="speaker">
            Anf. 26 MIKAEL DAMBERG (S) replik:
          </note>
          <note>
            Herr talman! Jag är helt överens med Åsa Romson om att vi måste
            följa upp lagstiftningen och vilken effekt den nya skärpningen
            får. Får den inte den effekt som vi har hoppats på, att det blir
            tydligt, måste vi kunna ompröva den och titta på detta i fortsättningen.
            Men när vi tittar på detta måste vi också se på andra länder som
            har infört liknande lagstiftning, så att vi inte med en förändring
            som vi vill göra för att skydda kvinnan hamnar i en situation
            där en rättegång bara handlar om hur kvinnan agerade och inte
            om hur mannen, förövaren, agerade. Jag tror att det är fullt möjligt
            att föra en sådan diskussion och komma vidare om det visar sig
            att lagstiftningen inte får den effekt som var vår avsikt.
          </note>
          <note>
            Vi får följa denna fråga tillsammans. Jag tycker att det är en
            oerhört viktig debatt som förs i Sverige just nu om kvinnans rätt
            till sin egen kropp och om förövarens ansvar i de här situationerna.
          </note>
          <note type="speaker">
            Anf. 27 Utbildningsminister JAN BJÖRKLUND (FP) replik:
          </note>
          <note>
            Herr talman! Jag ska återkomma till skolfrågan i mitt huvudanförande.
          </note>
          <note>
            Jag uppskattar ärlighet. Jag tycker att det var väldigt bra att
            Magdalena Andersson i förra veckan sade hur en del av Socialdemokraternas
            alla utgifter ska finansieras. Det är ju skattehöjningar – det
            känner vi till sedan tidigare. Nu säger hon att det inte räcker
            med skattehöjningar för att betala alla ökade bidrag och alla
            löften som Damberg talar om. Man behöver också skära 10 miljarder
            på de 20 största myndigheterna i Sverige. Det är finansieringen.
          </note>
          <note>
            Det är ärligt. 10 miljarder är dock inte så lite, ska jag säga.
            Vi har gjort en analys av vad det betyder. Den största myndigheten
            i Sverige är Försvarsmakten. Där krävs 2 miljarder i nedskärning.
            Ursäkta, det nämnde inte Peter Hultqvist och Stefan Löfven i Sälen
            i förra veckan.
          </note>
          <note>
            Den näst största myndigheten är Trafikverket. Det är 1 ½ miljard
            som måste tas där. Ursäkta, men så låter det inte på Socialdemokraterna
            nu när tågen inte passar tiderna. Då vill man inte tala om att
            man ska skära ned på Trafikverket.
          </note>
          <note>
            Att jag tar upp detta beror dock primärt på att 9 av de 20 största
            myndigheterna lyder under Utbildningsdepartementet. Det är våra
            ledande universitet. Där måste man ta 2 ½ miljard för att kunna
            nå totalt 10 miljarder – en nedskärning med 2 ½ miljard på våra
            universitet.
          </note>
          <note>
            Damberg skriver i dag att han ska ha några tusen nya platser
            på yrkeshögskolan, men han säger inte att ni kommer att skära
            ned med 35 000 platser på universiteten.
          </note>
          <note>
            Magdalena Andersson säger att det ska tas på onödig byråkrati.
            Jojo! Jag kommer nu att kalla samman rektorerna för de nio största
            universiteten. Jag kommer att be rektorn i Lund att tala om hur
            400 miljoner ska sparas från den 1 januari genom att man sparkar
            byråkrater.
          </note>
          <note>
            Allvarligt talat: Vi talar om tusentals studieplatser som kommer
            att försvinna. Det låter bra att ta 10 miljarder på byråkratin,
            men i verkligheten väntar massiva nedskärningar på universiteten,
            försvaret och Trafikverket när ni ska finansiera alla era nya
            bidrag.
          </note>
          <note type="speaker">
            Anf. 28 MIKAEL DAMBERG (S) replik:
          </note>
          <note>
            Herr talman! Man blir lite överraskad. Är detta den bästa replik
            som de borgerliga kan komma på?
          </note>
          <note>
            Först och främst har Socialdemokraterna aldrig sagt att vi ska
            spara 10 miljarder. Magdalena Andersson har aldrig sagt det. Det
            är journalister som säger att hon har sagt att vi ska spara 10
            miljarder. Det hon har sagt är att man ska titta på hur man kan
            rationalisera myndigheter på ett annat sätt, som man har gjort
            i andra länder.
          </note>
          <note>
            Se på Danmark. Där har man gjort genomlysningar i stället för
            att göra som regeringen och räkna upp anslagen till myndigheterna
            varje gång. Det handlar om att sätta sig i en dialog med stora
            myndigheter med stora datasystem och fundera över hur verksamheten
            kan bli mer effektiv. Men i stället för att göra detta säger ni
            att detta är oseriöst, och så säger ni att det handlar om 10 miljarder.
            Det har inget med det att göra! Det råkade vara så att man i Danmark
            har sparat ganska mycket pengar på att göra genomlysningar. Det
            kanske Sverige kan lära något av.
          </note>
          <note>
            Det är symtomatiskt: Med ett budgetunderskott på 87 miljarder
            kronor behöver man aldrig fundera på om de statliga myndigheterna
            kan vara mer effektiva. Med ett budgetunderskott på 87 miljarder
            kronor verkar vice statsministern inte alls vara engagerad i att
            fundera på om man bedriver verksamheten på ett rationellt sätt
            eller inte.
          </note>
          <note>
            Vi tänker inte lova att vi kommer att spara 10 miljarder på statlig
            byråkrati. Vi kommer att lova att titta på hur andra länder har
            gjort för att göra genomlysningar på myndigheter och spara pengar.
            Det vill vi göra för att kunna satsa ännu mer på utbildning.
          </note>
          <note>
            Problemet för Jan Björklund blir att vi nu har en diskussion
            där han raljerar över 6 000 platser på yrkeshögskolan och samtidigt
            tar upp utbildningsplatser på universitet och högskola. Det är
            hyggligt provokativt eftersom du, Jan Björklund, nu drar ned med
            26 000 platser på universitet och högskolor i ett läge där söktrycket
            aldrig har varit högre och där vi har rekordhög ungdomsarbetslöshet.
            Då är den borgerliga regeringens svar på detta att dra ned med
            26 000 platser så att unga människor får ännu svårare att komma
            in på universitet och högskolor och kunna få jobb. Detta vill
            du inte prata om. I stället hittar du på detta om 10 miljarder
            kronor och gör det till en stor sak i en partiledardebatt.
          </note>
          <note>
            Ta ansvar för din egen politik i stället! Varför du drar ned
            med 26 000 platser på universitet och högskolor förstår inte ungdomarna.
          </note>
          <note type="speaker">
            Anf. 29 Utbildningsminister JAN BJÖRKLUND (FP) replik:
          </note>
          <note>
            Herr talman! Jag antar att alla efteråt kommer att granska vad
            som sades. Magdalena Andersson satt i tv och sade att man ska
            ta 10 miljarder från våra 20 största myndigheter för att finansiera
            ökade bidrag och pengar till Amssystemet. Det var det hon sade.
            Det står dessutom på Socialdemokraternas hemsida.
          </note>
          <note>
            Mikael Damberg, du får gärna ta avstånd från detta. Ingen blir
            gladare än jag om du tar avstånd från det. Men jag uppfattar att
            du först tar avstånd från det och sedan säger att vi måste spara
            och att vi ska återkomma till var.
          </note>
          <note>
            Nu vet vi vilka de 20 största myndigheterna är, men okej, ni
            vill alltså inte ta från universiteten. Då får ni ta 4 miljarder
            från försvaret i stället, men säg det! Stå då inte i Sälen och
            säg att ni ska satsa på försvaret när det ligger en massiv besparing
            på försvaret i er finansministerkandidats förslag som lades fram
            i förra veckan och som hon ska använda till ökade Amsbidrag.
          </note>
          <note>
            Säg inte att ni ska bygga ut 6 000 utbildningsplatser när ni
            i själva verket ska skära ned med 35 000! Det förslag som Magdalena
            Andersson har lagt fram vore ett dråpslag mot den akademiska sektorn.
            Mikael Damberg, kan vi lita på att ni inte genomför det hon lovade
            i förra veckan?
          </note>
          <note type="speaker">
            Anf. 30 MIKAEL DAMBERG (S) replik:
          </note>
          <note>
            Herr talman! Det jag tar avstånd från är vice statsministerns
            debatteknik. Den är låg.
          </note>
          <note>
            Man kan läsa Socialdemokraternas budget. Vi har en starkare budget
            än de borgerliga. Vi har finansierat våra förslag. Vi vågar också
            höja krogmomsen för att ge pengar till skolan. Det orkar du inte
            med, Jan Björklund, och det gör att skolan i dag står utan resurser.
            Vi vågar prioritera högre utbildning, både yrkeshögskola och universitet
            och högskolor, genom satsningar. Det handlar om 16 000 platser
            på universitet och högskolor och yrkeshögskolor. Det är viktiga
            insatser för att unga människor ska kunna förverkliga sina utbildningsdrömmar
            och också kunna få ett jobb i framtiden.
          </note>
          <note>
            Då står vice statsministern här och tror att han är jättesmart
            genom att vrida på ett citat som medierna vinklar till. Jag tycker
            att vice statsministern faktiskt ska skärpa sig och ta debatten
            på lite större allvar. Förklara i stället varför de 87 miljarderna
            i underskott har uppkommit under din tid och hur du vill fortsätta
            sänka skatten med brytpunkter och med andra skatter – värnskatter
            och så vidare – före satsningar på skolan. Det är väl detta som
            svenska folket funderar över: Varför kan du inte göra satsningar
            på skolan när svensk skola behöver det?
          </note>
          <note type="speaker">
            Anf. 31 Näringsminister ANNIE LÖÖF (C) replik:
          </note>
          <note>
            Herr talman! I början av förra seklet utvandrade min mormors
            föräldrar Helga och Ernst till Kanada. De gjorde sin resa drivna
            av djup fattigdom hemma i Sverige. Tillsammans med hundratusentals
            andra svenskar var de med och byggde det nya Nordamerika.
          </note>
          <note>
            I dag ser flyttströmmarna lite annorlunda ut, men viljan att
            förändra sina liv är fortfarande lika stor.
          </note>
          <note>
            Jag är väldigt glad över att Socialdemokraterna ligger i samma
            linje som Centerpartiet vad gäller en generös och öppen asylpolitik.
            Men för den som inte har skäl för asyl finns det bara en enda
            väg att ta sig till Sverige. För den som enbart lever i fattigdom,
            hopplöshet och utsatthet är den vägen arbetskraftsinvandring.
          </note>
          <note>
            Sedan regeringen för fem år sedan gjorde det enklare att ta sig
            hit och jobba har tusentals människor kommit till Sverige och
            fått en chans att förändra livet. I år är det till exempel över
            3 300 dataspecialister från Indien här i Stockholm. Det är 50
            tekniker från Iran i Göteborg. Det är 35 maskinoperatörer från
            Kina i Ludvika.
          </note>
          <note>
            Det här är Socialdemokraterna emot. De vill göra gränserna mer
            slutna och ge facket vetorätt när det gäller vem som ska få komma
            hit och jobba och försörja sig själv. Reformerna ska rullas tillbaka,
            och solidariteten ska ransoneras till svenska arbetare på andra
            arbetares bekostnad.
          </note>
          <note>
            Miljöpartiet håller med oss om att öppenhet och fri rörlighet
            är viktigt. Om socialdemokratisk retorik om ökad slutenhet och
            att gradera arbetare ska bli annat än just retorik krävs nya allianser.
            Jag skulle därför vilja fråga Mikael Damberg vem han tänker samarbeta
            med för att genomföra en utlovad minskning av arbetskraftsinvandringen.
            Är Sverigedemokraterna ett alternativ?
          </note>
          <note type="speaker">
            Anf. 32 MIKAEL DAMBERG (S) replik:
          </note>
          <note>
            Herr talman! Tack för frågan! Sverige ska vara ett öppet land.
            – det har tjänat Sverige väl, historiskt – dit människor kan komma
            och förverkliga sina drömmar men också hjälpa oss att bygga vårt
            samhälle starkt. Vi ser ett behov av ökad arbetskraftsinvandring
            de kommande åren. Vi kommer att ha brist på människor som gör
            viktiga arbetsinsatser både i industri och i offentlig sektor
            framöver. Arbetskraftsinvandring är bra för Sverige.
          </note>
          <note>
            Men resultaten av regeringens system, som ni har infört, har
            fått en del andra konsekvenser. Och det är precis som jag sade
            förut. Regeringen ser ingenting. Man låtsas som att det inte händer
            någonting på svensk arbetsmarknad. Jag tror att alla som har sett
            på tv eller läst tidningar har hört om skogsarbetarna från Kamerun
            och bärplockarna från Thailand eller om Hotell- och restaurangfacket.
            Jag berättade om en person som inte fick ut 22 000 kronor i lön
            i månaden utan 4 500 kronor. Detta sker under de regler som du
            har skapat.
          </note>
          <note>
            Vi har skapat ett system där människor utnyttjas. Det är reglerna
            det är fel på. Det är inte fel på de människor som kommer hit
            och vill göra sig lyckan i vårt land och hjälpa oss att bygga
            vårt samhälle. Vi måste skapa regler som gör att människor får
            rätt till den lön som man har rätt till i Sverige, och då måste
            svenska kollektivavtal gälla i Sverige.
          </note>
          <note>
            Tyvärr har Centerpartiet gjort sig känt för att inte prioritera
            de här frågorna. Näringsministern har snarare byggt sin agenda
            på lägre löner, 25 procents lägre ingångslöner och ännu lägre
            i vissa branscher. Då kanske jag förstår att näringsministern
            inte tar den här frågan på lika stort allvar.
          </note>
          <note>
            Men kan jag få ställa en motfråga? Jag vill samarbeta med de
            partier som står upp för en generös flykting- och invandrarpolitik,
            som står upp för att Sverige behöver arbetskraftsinvandring i
            framtiden. Men man måste också ställa upp på att de människor
            som kommer till vårt land ska få sjysta villkor. Alla som kommer
            till Sverige ska jobba med sjysta villkor. Min fråga till Annie
            Lööf är: Varför tycker inte du att det man säger till Migrationsverket
            om lönen ska vara rättsligt bindande för de människor som kommer
            till vårt land?
          </note>
          <note type="speaker">
            Anf. 33 Näringsminister ANNIE LÖÖF (C) replik:
          </note>
          <note>
            Herr talman! Mikael Damberg tar upp de 25 procenten i lägre lön.
            Det är nu regeringens yrkesintroduktionsavtal. Det kallar Mikael
            Damberg i andra debatter för Löfvenjobb. Jag tycker att det är
            intressant.
          </note>
          <note>
            Det är ett problem med Socialdemokraternas bristande självbild
            när vi hör detta resonemang. Tiden när man själv kunde diktera
            villkoren för att genomföra retoriken, det vill säga minskad arbetskraftsinvandring,
            är förbi. Socialdemokraterna är inte det stora parti som allena
            kan styra Sverige. Resultatet blir, när man diskuterar de här
            frågorna, att man inte vet vad man får med en S-ledd regering.
            En S-ledd regering är precis som nyordet hästlasagne: totalt befriad
            från en relevant innehållsförteckning. Och det är inga små besked
            vi väntar på. Det finns inget parti i den här salen som inte vill
            ha ordning och reda, sjysta villkor och svenska kollektivavtal.
            Däremot vill vi ha en arbetskraftsinvandring kvar.
          </note>
          <note>
            Retoriken när LO och Socialdemokraterna presenterade detta var
            en helt annan. Därför ställer jag frågan igen: Tänker Socialdemokraterna
            genomdriva sin minskade arbetskraftsinvandring tillsammans med
            Sverigedemokraterna?
          </note>
          <note type="speaker">
            Anf. 34 MIKAEL DAMBERG (S) replik:
          </note>
          <note>
            Herr talman! Jag noterar att Annie Lööf inte svarar på min enkla
            fråga. Varför ska inte de företag som säger till Migrationsverket
            att de ska betala ut en lön på 22 000 kronor till den som kommer
            till Sverige behöva betala ut en lön på 22 000 kronor? Varför
            ska de i framtiden kunna betala ut en lön på 4 500 kronor? Det
            är en ganska enkel fråga att svara på. Ni vill ju inte att det
            här avtalet ska vara rättsligt bindande. Det är ett krav som vi
            driver och som ni borde lyssna på.
          </note>
          <note>
            Jag är helt övertygad om att vi kommer att få rätt i den här
            frågan. Verkligheten, Annie Lööf, finns ute i Sverige. Vissa människor
            som kommer till Sverige utnyttjas skamlöst. Det tror jag inte
            att svenska folket vill se. Det tror jag inte heller att svenska
            företag vill se. Därför kommer vi att behöva ha ordning och reda
            på svensk arbetsmarknad.
          </note>
          <note>
            Men med de svar Annie Lööf har gett i dag är det fortfarande
            så här: Vi ser ingenting. Vi hör ingenting. Vi vill inte göra
            någonting för att se till att alla människor som kommer till vårt
            land och som hjälper oss att bygga vårt land ska ha sjysta villkor
            och samma löner och att svenska kollektivavtal ska gälla i Sverige.
            Det är också ett besked från Sveriges näringsminister.
          </note>
          <note type="speaker">
            Anf. 35 BJÖRN SÖDER (SD) replik:
          </note>
          <note>
            Herr talman! Verkligheten för många människor som är anställda
            inom vård och omsorg är att de går på knäna för att lyckas med
            sina arbetsuppgifter. De som blir lidande är inte bara de anställda
            utan även de som brukar tjänsterna.
          </note>
          <note>
            Ett sätt att förbättra situationen avsevärt och lösa de problem
            som finns med ofrivillig deltidsarbetslöshet bland de anställda
            inom vård och omsorg handlar om rätten till heltid. Det är en
            reform som dessutom berör ett stort antal kvinnor.
          </note>
          <note>
            I ca 15 procent av de kommuner där Socialdemokraterna kontrollerar
            makten har detta genomförts under de senaste tolv åren. I den
            senaste partiledardebatten här i riksdagen sade Mikael Damberg:
          </note>
          <note>
            Vi har sagt att vi inte tänker vänta till valrörelsen med denna
            fråga. Vi tänker redan nu till årsskiftet se till att våra socialdemokratiskt
            styrda kommuner har fattat dessa beslut om hur vi ska jobba med
            denna fråga framöver.
          </note>
          <note>
            Nu är det nytt år, Mikael Damberg. Valrörelsen finns runt hörnet.
            När kommer vi att se resultat?
          </note>
          <note type="speaker">
            Anf. 36 MIKAEL DAMBERG (S) replik:
          </note>
          <note>
            Herr talman! Det här är en prioriterad fråga för oss. Vi tar
            kvinnors arbetsmiljö och välfärdens kvalitet på största allvar.
            Vi vet också att många kommuner i dag går på knäna, inte minst
            därför att regeringen konsekvent har valt att prioritera bort
            välfärdssektorn. Kommunerna står ganska ensamma med sina kostnader
            för välfärden. Staten har också abdikerat när det gäller stora
            områden som handlar om arbetsmarknadspolitik, a-kassa och sjukförsäkring.
            Det gör att kostnader vältras över på kommunerna. Kommunerna har
            en svår situation i dag; det vet vi. Då gör vi prioriteringar,
            som du vet, i vår statsbudget när det gäller till exempel sjukvården
            och skolan. Det är viktiga områden som faktiskt spelar stor roll.
          </note>
          <note>
            Vår sjukvårdssatsning har ett särskilt fokus på äldre för att
            liksom adressera frågan om att mer personal faktiskt kan leda
            till avlastning som gör att de här verksamheterna blir bättre.
          </note>
          <note>
            Vi kommer att gå vidare med frågan om heltid. Vi har sagt åt
            alla våra kommuner att det här är ett program som vi ska ha för
            att kvinnor i offentlig sektor ska ha rätt till heltid. Det jobbar
            vi med nu. Jag tror att de flesta nu har fattat de inriktningsbesluten,
            för det har de sagt till oss att de ska göra. Jag har inte sett
            en sådan sammanställning, men jag är helt säker på att de har
            gjort det.
          </note>
          <note>
            Det är samma debatt som vi hade förra gången. Problemet blir
            att Sverigedemokraternas trovärdighet här haltar en del, eftersom
            ni just hjälpte regeringen med det femte jobbskatteavdraget. Ni
            rycker undan 12 miljarder kronor från samhällskassan som skulle
            behövas för att ge de resurser till sjukvården, äldreomsorgen
            och skolan som behövs. Ni valde att göra den prioriteringen, att
            sänka skatten i stället för att ge de här pengarna till kommuner
            och landsting.
          </note>
          <note>
            Era löften om heltid blir ganska tunna när ni samtidigt går med
            på Moderaternas skattesänkningspolitik.
          </note>
          <note type="speaker">
            Anf. 37 BJÖRN SÖDER (SD) replik:
          </note>
          <note>
            Herr talman! Det är alltid intressant att lyssna på Damberg och
            Socialdemokraterna när man debatterar just den här frågan. Det
            är inte Sverigedemokraterna som saknar trovärdighet. Det är Socialdemokraterna.
          </note>
          <note>
            Mikael Damberg och Socialdemokraterna har pratat sig varma om
            den här reformen, om rätten till heltid, under en väldigt lång
            tid. Men man saknar finansiering. Man ger inte kommunerna stöd
            för att kunna lösa det här. Man pratar om att genomföra reformen,
            men man finansierar den inte.
          </note>
          <note>
            Tittar man i Sverigedemokraternas budgetförslag, som jag hoppas
            att många gör, ser man att vi kan finansiera det femte jobbskatteavdraget.
            Vi finansierar dessutom reformen om rätten till heltid med 5,9
            miljarder kronor årligen. Tittar man däremot i Socialdemokraternas
            förslag ser man att Socialdemokraterna inte vill gå med på ett
            femte jobbskatteavdrag. Men man deklarerar också att om det införs,
            vilket var ganska givet på förhand, kommer man inte att riva upp
            den reformen. Det innebär att de 12 miljarder som ett femte jobbskatteavdrag
            kostar har man tagit till andra reformer inom socialdemokratin,
            vilket gör att man underfinansierar sitt budgetförslag med 12
            miljarder.
          </note>
          <note type="speaker">
            Anf. 38 MIKAEL DAMBERG (S) replik:
          </note>
          <note>
            Herr talman! Socialdemokraterna har en lång tradition av ordning
            och reda på ekonomin. Vi tänker inte börja slarva med den nu.
            Vi har aldrig lagt fram en budget som inte är finansierad, och
            vi tänker inte börja med det nu. Vi har lagt fram budgetar under
            hela den borgerliga regeringsperioden som är starkare än den borgerliga
            regeringens. Vi slarvar inte med statsfinanser.
          </note>
          <note>
            Om det är någonting vi har lärt oss är det att svensk ekonomi
            inte heller gynnas av glättiga löften utan täckning. Det är det
            som Sverigedemokraterna gör. Man räknar hem dynamiska effekter
            och besparingar som är astronomiska, och sedan kan man använda
            pengarna till allt.
          </note>
          <note>
            Det är lätt att vara ett populistiskt parti på högerkanten och
            lova allt till alla med fantasisiffror, som Sverigedemokraterna
            gör. Då kan man göra olika grupper nöjda i opinionen. Men om man
            ska genomföra något måste det finnas en budget som håller och
            det måste finnas riktiga pengar att satsa.
          </note>
          <note>
            Vi satsar på välfärd. Vi satsar 2 miljarder på sjukvården, riktade
            till äldreomsorgen, vi gör en stor skolsatsning i vår budget och
            våra kommuner kommer att fortsätta att kämpa för rätten till heltid,
            trots att den borgerliga regeringen motarbetar detta.
          </note>
          <note type="speaker">
            Anf. 39 JONAS SJÖSTEDT (V) replik:
          </note>
          <note>
            Herr talman, åhörare och Mikael Damberg! Jag lyssnade på Mikael
            Dambergs anförande med stort intresse och även på replikskiftet
            med Annie Lööf. Det finns här två helt skilda verklighetsuppfattningar
            om hur det fungerar på svensk arbetsmarknad. Jag tycker att vi
            har stora problem.
          </note>
          <note>
            Jag träffade i somras utfattiga thailändska bönder som satt på
            en parkeringsplats i Umeå. De hade blivit lurade på allt. Så vill
            jag inte att det ska gå till i vårt land.
          </note>
          <note>
            Jag har träffat folk från Transport som berättat om hur fattiga
            människor från Rumänien och Bulgarien kör lastbilar i Sverige
            för några få tusenlappar. De sover natt efter natt i en torftig
            utkyld lastbilshytt.
          </note>
          <note>
            Jag vet hur det ser ut i restaurangköken i Stockholm där många
            utnyttjas hänsynslöst.
          </note>
          <note>
            Det här är en anständighetsfråga. Så ska det inte se ut på arbetsmarknaden
            i Sverige. Framför allt handlar det om solidaritet med dem som
            arbetar här. De är värda riktiga villkor. Men det handlar också
            om att vi på den svenska arbetsmarknaden inte ställer löntagare
            mot varandra. Vänsterpartiet är inte berett att sätta grupper
            av löntagare från olika länder och deras villkor mot varandra.
            Det blir en farlig och konstig motsättning.
          </note>
          <note>
            Det handlar om att vi vill gynna sjysta och bra företag som behandlar
            anställda väl. Det är de som ska få kontrakten och upphandlingarna.
          </note>
          <note>
            Jag ser med glädje att Socialdemokraterna har tagit fram ett
            tiopunktsprogram där jag i stort sett kan bocka av varje punkt
            och säga: Det är bra, det är bra och det skulle ha effekt.
          </note>
          <note>
            Samtidigt har Socialdemokraterna lite svårare att bestämma sig
            i regeringsfrågan. Man håller många dörrar öppna, med risk för
            visst korsdrag i regeringsfrågan. Tror du, Mikael Damberg, att
            det är lättast att få ordning på arbetsmarknaden i samarbete med
            mig och Vänsterpartiet eller med Annie Lööf och Centerpartiet?
          </note>
          <note type="speaker">
            Anf. 40 MIKAEL DAMBERG (S) replik:
          </note>
          <note>
            Herr talman! Jag måste säga att det verkar lättare att göra upp
            med dig, Jonas Sjöstedt, i den här frågan eftersom du och jag
            tycker ganska lika. Jag hade tidigare ett replikskifte med Annie
            Lööf där hon inte alls såg de problem som finns på delar av svensk
            arbetsmarknad.
          </note>
          <note>
            I det här replikskiftet kan det låta som att all arbetskraftsinvandring
            har dessa problem. Jag har träffat arbetskraftsinvandrare i it-sektorn,
            specialkockar och andra som inte alls drabbas av detta. Experter
            i forskning kommer hit och får enorma löner eftersom vi vill ha
            dem till Sverige. Universitet gör allt som krävs för att få toppforskare.
            Där finns inte alls problemen med lönekonkurrens.
          </note>
          <note>
            Men det finns en del av arbetskraftsinvandringen som förblir
            oreglerad och där människor utnyttjas hänsynslöst. Jag är helt
            säker på att den diskussion som finns om anständighet och solidaritet,
            som ligger djupt hos svenska folket, att man faktiskt ska behandla
            varandra sjyst, kommer att leda till en debatt där reglerna måste
            ändras – oavsett vilka partier som styr. Jag tror att det kommer
            att krävas en ny regering, en socialdemokratiskt ledd regering,
            för att åstadkomma detta. Annie Lööf är, tyvärr, ett för stort
            hinder i vägen för en utveckling av detta. Jag tror att fler svenska
            partier kommer att tvingas att acceptera att dagens regler på
            arbetsmarknaden innebär ett oanständigt utnyttjande av människor.
            Vi måste göra något åt det.
          </note>
          <note type="speaker">
            Anf. 41 JONAS SJÖSTEDT (V) replik:
          </note>
          <note>
            Herr talman! Jag är nöjd med Mikael Dambergs svar och tackar
            för det.
          </note>
          <note type="speaker">
            Anf. 42 Socialminister GÖRAN HÄGGLUND (KD) replik:
          </note>
          <note>
            Herr talman! Jag drar mig till minnes att i förra valrörelsen
            friade Lars Ohly i tv. Det framstår som tämligen blygt i förhållande
            till det som Jonas Sjöstedt gjorde sig skyldig till just nu!
          </note>
          <note>
            Om det är någon som tvivlar på att valrörelsen har börjat tycker
            jag att Mikael Dambergs uttalande om att Socialdemokraterna aldrig
            har lagt fram en budget som inte är finansierad motsäger detta.
            Vi har påbörjat valrörelsen.
          </note>
          <note>
            För några dagar sedan kunde vi se på tv en egenföretagande barnmorska
            som heter Lotta Wiström. Hon har sex anställda, och hon står inför
            en situation där hon till följd av att verksamheten är omtyckt
            kan anställa några personer till. Lotta är orolig. Hon vet att
            det är val i höst, och det antar jag att hon välkomnar, men hon
            är bekymrad över att utfallet kan bli sådant att hon inte har
            möjlighet att behålla de anställda.
          </note>
          <note>
            Genom vårdvalet har vi öppnat möjligheten för den som kan att
            öppna en verksamhet och erbjuda sina tjänster. Vänsterpartierna
            har valt lite olika tekniker. Jonas Sjöstedt – en av de lyckliga
            tu – har presenterat sin modell med all önskvärd tydlighet. Socialdemokraterna
            säger att detta att flytta makten till medborgarna från landstingspolitikerna
            är fel. Socialdemokraterna har sagt att om de vinner valet kommer
            LOV att upphöra i den meningen att det ska finnas i varje landsting.
          </note>
          <note>
            Lotta Wiström funderar över vad hon ska göra. Vilket är beskedet
            från Mikael Damberg i beaktande av de personer som han tänker
            samarbeta med om olyckan skulle vara framme i nästa val?
          </note>
          <note type="speaker">
            Anf. 43 MIKAEL DAMBERG (S) replik:
          </note>
          <note>
            Herr talman! Först har jag en fundering om Kristdemokraterna
            har tagit upp innehållet i repliken med Moderaterna och de andra
            i regeringen. Moderatledningen gick till sin stämma med krav på
            att inte genomföra en tvångs-LOV. Sedan blev den överkörd på stämman.
            Men det verkar finnas olika uppfattningar i regeringen om man
            ska genomföra en tvångs-LOV, det vill säga att äldreomsorgen måste
            privatiseras rakt av över hela landet.
          </note>
          <note>
            Det är också ett intressant besked. Kommer ni att gå till val
            på en tvångs-LOV? Se på diskussionerna om en del skandaler i kommunal
            verksamhet och i privata företag, där vissa kommuner inte minst
            på landsbygden anser att helt fri etableringsrätt i ett glest
            befolkat län skulle innebära stora kostnader och försämrad kvalitet.
            Det är inte bra för verksamheten. Det är borgerliga partier som
            tycker så och en del socialdemokratiska partier.
          </note>
          <note>
            Göran Hägglund vet att det finns socialdemokratiska kommuner
            och landsting som har infört LOV, och det finns borgerliga kommuner
            som har gjort det. I den här diskussionen funderar jag över om
            Göran Hägglund menar allvar med att han vill gå till val på en
            tvångsprivatisering av äldreomsorgen. Det är ett intressant besked
            i dessa dagar av diskussioner om privat–offentligt och kvalitet.
            Jag vill ha ett svar.
          </note>
          <note>
            Det vore också intressant att höra Hägglunds diskussion om sjukvården.
            Äldreomsorg och sjukvård hänger ihop. Jag måste fråga om era prioriteringar.
            Jag fattar inte. Hur kunde ni prioritera de stora skattesänkningarna
            i den senaste budgeten i stället för sjukvården? Ni lade hundra
            gånger mer på ofinansierade skattesänkningar än på sjukvården,
            i ett läge där hela Sverige diskuterar sjukvårdskris, där landsting
            efter landsting tvingas höja skatten och där landstingen säger
            att de behöver mer pengar för att klara barnmorskorna och förlossningsvården.
            Men i budgeten för det här året lade ni hundra gånger mer till
            skattesänkningar än till sjukvården.
          </note>
          <note>
            Det är du som är ansvarig. Varför hör vi aldrig en kristdemokrat
            säga att man vill prioritera sjukvården och äldreomsorgen?
          </note>
          <note type="speaker">
            Anf. 44 Socialminister GÖRAN HÄGGLUND (KD) replik:
          </note>
          <note>
            Herr talman! Regeringen har prioriterat sjukvården. Regeringen
            har prioriterat äldreomsorgen. Resurserna ökar för varje år som
            går.
          </note>
          <note>
            Jag skulle ta Mikael Dambergs invändning på det området på större
            allvar om han sade att man inte accepterade de förslag som regeringen
            har lagt fram när det gäller skattesänkningar.
          </note>
          <note>
            Men nu resonerar vi inte om den frågan. Det jag vill ha svar
            på gäller att det i dag finns en fri etableringsrätt. Det finns
            en möjlighet för Lotta Wiström och hennes systrar och bröder att
            starta verksamheter som gillas av människor runt om i vårt land.
          </note>
          <note>
            Mikael Damberg företräder ett parti som säger att hon inte ska
            få göra det, utan makten ska ligga hos landstingspolitikerna som
            ska avgöra om den verksamheten ska få öppna, om det finns ett
            behov, om verksamheten passar eller om allt ska drivas i monopolliknande
            former, så som det har varit historiskt. Det är Socialdemokraternas
            politik. Om man kryddar det med Jonas Sjöstedts idéer får vi idiotstopp
            på det här området, som kommer att drabba många verksamheter,
            framför allt många patienter och brukare.
          </note>
          <note type="speaker">
            Anf. 45 MIKAEL DAMBERG (S) replik:
          </note>
          <note>
            Herr talman! Då kan jag inte tolka det inlägget på annat sätt
            än att Kristdemokraterna och regeringen kommer att gå till val
            på en tvångsprivatisering av äldreomsorgen runt om i Sverige.
            Det blir en intressant diskussion i stora delar av Sverige.
          </note>
          <note>
            Det finns socialdemokratiska kommuner och landsting som redan
            har infört LOV, som Göran Hägglund vet, därför att de tycker att
            det fungerar bra där. Vi tycker att man måste anpassa det efter
            de förhållanden som finns runt om i Sverige. Det är inte särskilt
            konstigt när det gäller att få ut bästa möjliga kvalitet för dem
            som brukar och sätta kvaliteten i centrum.
          </note>
          <note>
            Men Hägglund fortsätter att sätta riskkapitalbolagen främst i
            den politiska debatten. Det finns ingen som hyllar riskkapitalbolagen
            så mycket som Hägglund. Det finns ingen som förespråkar andra
            satsningar än just sjukvårdssatsningar så mycket som Hägglund.
            Jag tycker att det är märkligt.
          </note>
          <note>
            Jag såg Alf Svensson på tv för en tid sedan. Han sade: Jag kan
            inte förstå hur regeringen inte gör det till sin prioritet att
            satsa på sjukvården. Så önskade han en sjukvårdsmiljard till sjukvården.
            Men hans efterträdare säger: Det behövs ingen sjukvårdsmiljard,
            vi satsar redan på sjukvården, vi kör skattesänkningar i stället.
            Jag tycker att det är ett intressant besked till svenska folket.
          </note>
          <note type="speaker">
            Anf. 46 ÅSA ROMSON (MP):
          </note>
          <note>
            Herr talman! När man frågar svenska folket vad de oroar sig mest
            för inför framtiden är det naturligtvis många som i vardagen ser
            problemen med att daghemmen stänger för tidigt, att livsmedelsaffären
            i närmaste hörnan lägger ned och att man får ett pussel i vardagslivet
            som man skulle vilja slippa och önskar längre semestrar. Men väldigt
            många kommer snabbt in på den stora framtidsfrågan, den fråga
            som handlar om huruvida vi får en miljöförstöring som inte möjliggör
            för våra barn och barnbarn att få samma goda liv som vi.
          </note>
          <note>
            Det är inte svårt att förstå att folk har denna framtidsoro.
            Vi vill alla lämna efter oss en värld där barnen och barnbarnen
            ska få en bättre möjlighet. Vi vill inte lämna efter oss en soptipp.
          </note>
          <note>
            Ett Sverige där 99 procent av ålarna är borta, ett Sverige där
            vi har farliga kemikalier runt omkring oss, redan inne i mammas
            mage, ett Sverige där chansen till snö på julafton minskar är
            ett sämre Sverige. Det måste vi som politiker se i våra prognoser,
            förslag och reformer för att stärka just Sverige.
          </note>
          <note>
            Enligt de vetenskapliga underlagen kan vi vänta oss betydligt
            värre saker än att det regnar på barnens pulkabacke på jullovet.
            Vi väntar oss torka och extremväder som kommer att hota stora
            delar av jordens matförsörjning. Vi talar om miljontals klimatflyktingar,
            om dricksvattenförsörjning i svenska städer som hotas och helt
            måste läggas om. Vi talar om att centrala Göteborg kan ställas
            under vatten.
          </note>
          <note>
            Herr talman! Varje tid har sina politiska utmaningar. På 1900-talet
            var den stora utmaningen att bygga välfärdsstaten och att förhindra
            ett världskrig, men för oss på 2000-talet är den stora utmaningen
            hur vi undviker en global klimatkatastrof. Det gäller för oss
            att finna vägen ut och bort från det fossilberoende samhället
            in i ett hållbart samhälle som går i takt med jorden och inte
            mot jordens naturliga förhållanden. Vi har så att säga inte andra
            planeter att flytta till.
          </note>
          <note>
            Våra barn och barnbarn kommer att döma oss politiker som sitter
            med planeringsunderlagen, som både får de vetenskapliga underlagen
            och har reformagendorna och möjligheten och ställa frågan till
            oss om vi tog frågan på allvar. Gjorde vi vad som krävdes? Försökte
            vi ens?
          </note>
          <note>
            I ett klimatpolitiskt bokslut efter två mandatperioder med alliansregeringen
            kan man konstatera att den första mandatperioden innehöll en del
            vackra ord men ganska lite verkstad. Den andra mandatperioden
            kan sammanfattas med ett enda ord: tystnad. Ingenting har hänt,
            inga reformer, inte ens en retorik.
          </note>
          <note>
            Förra året konstaterade jag att statsminister Reinfeldt inte
            nämnt klimatet i ett enda av sina anföranden i en partiledardebatt
            på över 1 000 dagar. Vi är nu uppe i 1 400 dagar. Han har den
            här mandatperioden pratat mer om ungdomsbarometern än om vår tids
            stora framtidsfråga.
          </note>
          <note>
            När Fredrik Reinfeldt får frågan om bristen på klimatpolitik
            är bortförklaringarna alltid desamma. Utsläppsminskningarna ska
            ske någon annanstans någon annan gång, och de ska genomföras av
            någon annan. Faktum är att det kan låta ganska mycket så även
            på de internationella klimattoppmötena. Alla vill peka på någon
            annan och säga: Det är du som ska göra något. Alla vill låta som
            Fredrik Reinfeldt, och då är det inte konstigt att det inte händer
            någonting. För så pratar en ledare som har gett upp, en ledare
            som förklarar för laget varför det inte går, varför det inte är
            någon idé att ens försöka, ja, varför alla idéer som folk kommer
            med antingen är meningslösa eller helt enkelt dåliga. Förstår
            ni vad klimatpolitiken har för behov av en stridshingst? Så har
            man fått en motsträvig åsna.
          </note>
          <note>
            Jag är övertygad om att Sverige och EU både måste och kan bli
            den konstruktiva kraft som kan leda världen mot ett nytt globalt
            klimatavtal i Paris nästa år. Världen har en chans om vi de närmaste
            åren byter inriktning och sätter klimatfrågan högst upp på framtidsagendan.
            Men kommande mandatperiod är en kritisk tid. Både i EU-valet i
            maj och i valet till riksdagen och till kommunerna, kommunala
            parlament, i september är den här frågan oerhört avgörande. Ska
            vi få politiker vid rodret som vill genomföra reformer för att
            faktiskt minska utsläppen och ta tag i de möjligheter som vi,
            var och en, här har att göra det tillsammans? Eller ska vi välja
            politiker som sitter tysta?
          </note>
          <note>
            Klimatpolitiken går åt fel håll. De globala utsläppen ökar trots
            att forskarna pekar på att kurvorna måste vända nedåt senast nästa
            år. Den stora boven i dramat är kolet. Kolkraftsutbyggnaden i
            Kina är ett av de stora hoten. De stora kolreserver som finns
            i jorden och där 80 procent måste stanna i jorden är ett av de
            stora problemen i den klimatpolitiska realiteten. Det stora problemet
            är inte hur man får ut mer olja från Arktis, snarare tvärtom.
          </note>
          <note>
            Faktum är att utsläppen från kolkraft i Europa nu ökar för första
            gången på 20 år. Förut har de minskat. Kolanvändningen i Sverige
            ökar. Det tyder på att både EU och Sverige har börjat vända klimatfrågan
            ryggen. Jag tycker att det är väldigt problematiskt. Jag ser hur
            det hänger ihop med omöjligheten att fatta beslut om vettiga styrmedel.
            Det är i dag lika billigt att köpa en halv pizza som att släppa
            ut ett ton koldioxid. Det är politik som styr detta.
          </note>
          <note>
            Fredrik Reinfeldt och Moderaterna har medvetet gjort det billigare
            att använda kol. Som jag nämnde har Vattenfall som energibolag
            investerat starkt i kol i Tyskland. De gör det därför att de utnyttjar
            det faktum att det är billigt. De kalkylerar kallt att det kommer
            att fortsätta att vara billigt, att det kommer att vara så billigt
            att de ska fortsätta att släppa ut lika mycket som hela Sveriges
            utsläpp i dag, långt framöver ända in i 2050. Med de planerna
            har Fredrik Reinfeldt godkänt nya kolgruvor och nya kraftverk
            i Tyskland.
          </note>
          <note>
            Fredrik Reinfeldt och alliansregeringen har tagit bort koldioxidskatten
            på värmekraftverk i Sverige. Precis som Naturvårdsverket befarade
            ökar därmed kolanvändningen i Sverige. Det som vi trodde var en
            utfasning av den återstående sista ganska lilla andelen kol skjuts
            nu på framtiden.
          </note>
          <note>
            Fredrik Reinfeldt och Moderaterna har sett till att Sverige inte
            bara tagit av sig ledartröjan i EU när det gäller klimatpolitiken
            utan också lägger mer hinder i vägen. Först stoppade man i EU-parlamentet
            ett förslag för att rädda utsläppshandeln och sätta ett högre
            pris på kol. Sedan ger man inget stöd till EU:s nya klimatmål
            om att bli effektiv med mål för förnybar energi.
          </note>
          <note>
            Det är politik som gör att kolutsläppen ökar. Miljöpartiet går
            till val på att stoppa den politiken och på att använda den stora
            potential som finns i Sverige för att minska utsläppen. Det är
            så vi tar ansvar. Det är så vi bygger en välfärd i framtiden för
            våra barn.
          </note>
          <note>
            I sitt anförande pratade Fredrik Reinfeldt ganska mycket om hur
            nöjd han var med situationen i Sverige. Det kan man ju vara om
            man inte tar så illa vid sig av kaoset i tågtrafiken, av sjunkande
            skolresultat, av rekordhög arbetslöshet, av alarmerande klimatutsläpp,
            av ökande inkomstklyftor mellan män och kvinnor och av en enorm
            bostadsbrist i städerna.
          </note>
          <note>
            Jag är inte nöjd. Jag vet och ser att Sverige kan så mycket bättre.
            Det finns många banarbetare som kan laga felen på järnvägen, men
            Alliansen håller fast vid att Trafikverket inte ska ha något eget
            underhållsarbete.
          </note>
          <note>
            Det finns många hushåll som gärna är med och bygger förnybar
            energi, men Alliansen inför straffskatt på kooperativ vindkraft,
            och man vägrar att anta en lag som gör att hushållen kan kvitta
            egen el mot elbolagens.
          </note>
          <note>
            Det finns många lärare som tidigt ser när elever behöver extra
            hjälp, men alliansregeringen har under sju år inte gett skolan
            tillräckligt med resurser, utan man prioriterar skattesänkningar.
          </note>
          <note>
            Sverige kan så mycket bättre, men potentialen tas långt ifrån
            till vara.
          </note>
          <note>
            Herr talman! Jag vet inte hur många som utnyttjade jullovet till
            att läsa sagor för barnen. Jag vill tipsa om en klassiker: Nils
            Holgerssons resa. Selma Lagerlöfs Nils Holgersson ser ju hela
            Sverige från ryggen på gåsen Akka. Han ser den storslagna naturen
            och människans utsatthet. Det var ett ganska fattigt och kargt
            land för hundra år sedan – eller under vilken tid nu det hela
            utspelade sig.
          </note>
          <note>
            Möjligheterna att överleva för människor är just att det finns
            ett samspel mellan jorden, skogen och människan. Hon var bra klok,
            Selma. Hon såg hela Sverige och sammanhangen. Hur kloka är vi
            i dag, hundra år senare?
          </note>
          <note>
            Valåret är här. De politiska skiljelinjerna är tydliga mellan
            oss, som vill ta ansvar för framtiden, och dem som i sju år kallt
            vänt ryggen åt klimat- och miljöproblemen.
          </note>
          <note type="speaker">
            Anf. 47 Utbildningsminister JAN BJÖRKLUND (FP) replik:
          </note>
          <note>
            Herr talman! Åsa Romson ägnade både det tidigare replikskiftet
            och sitt anförande åt att tala om utsläppen från kolkraftverk
            i Tyskland. Låt mig bara påpeka att huvudorsaken till att utsläppen
            ökar är att Tyskland har bestämt sig för att avskaffa kärnkraften.
          </note>
          <note>
            Under ett antal val har Miljöpartiet haft en ganska ärlig valaffisch
            med budskapet: Vi lovar inte guld, men vi lovar gröna skogar.
            Med detta vill man säga att Miljöpartiets engagemang för klimatet
            gör att man är beredd att sänka levnadsstandarden. När jag lyssnar
            på dagens språkrör hör jag ingenting om det. Jag hör löften åt
            allt och alla. Alla ska få en ytterligare del av det gemensamma,
            det är vad man lovar.
          </note>
          <note>
            Miljöpartiets partistämma fattade beslut om att man i ett första
            steg ska sänka normalarbetstiden till 35 timmar, det vill säga
            att alla i Sverige ska få mindre arbetstid. Det säger man till
            hårt arbetande i Sverige, och alla tycker väl att det låter bra
            att jobba mindre.
          </note>
          <note>
            Samtidigt för man nu en kampanj om att lärarna ska ägna mer tid
            åt barnen i skolan. Då vill jag bara påpeka att om man minskar
            arbetstiden till 7 timmar per dag eller 35 timmars arbetsvecka,
            försvinner 16 700 heltidstjänster i skolan. Det försvinner 11
            000 tjänster i förskolan räknat i arbetstid. Varje klass måste
            utökas med 3–4 elever om er reform genomförs, men det säger ni
            inte.
          </note>
          <note>
            Till föräldrar och lärare säger ni att de ska få mer tid med
            barnen. Sedan säger ni till löntagarna att de ska få jobba mindre.
            Det går inte ihop. Ni håller på att bli de nya välfärdspopulisterna,
            Åsa Romson. Hur ska det kunna blir mer tid när ni egentligen föreslår
            mindre tid?
          </note>
          <note type="speaker">
            Anf. 48 ÅSA ROMSON (MP) replik:
          </note>
          <note>
            Herr talman! Jan Björklund försöker ta till så ofta han kan det
            som alla nu vet är missförstånd. Han säger att kolanvändningen
            ökar i Europa, inte bara i Tyskland utan även i Sverige och i
            andra europeiska länder, på grund av att länder håller på att
            avveckla kärnkraften. Så är det ju inte. Kärnkraften avvecklar
            sig jättebra själv på egna meriter. Det är ju en gammal teknik.
          </note>
          <note>
            Kolet är billigt just nu i Europa därför att det – som Fredrik
            Reinfeldt sade – kommer hit extra kol som inte används i USA,
            men också för att utsläppshandeln inte fungerar, eftersom man
            inte är överens om vilka klimatmål som ska gälla. De som nu motarbetar
            framtida effektiva klimatmål är ju bland annat Jan Björklund.
            Du vill inte ha något mål om förnybar energi i Sverige därför
            att du är orolig för att det skulle ifrågasätta poängen med och
            vinsten av att fortsätta ytterligare in i en ny kärnkraftscykel.
            Men det kan vi ta sedan.
          </note>
          <note>
            Det är ditt energibolag som nu satsar miljarder på nya investeringar
            i kolkraft i Tyskland. Jag tycker att du ska gå tillbaka till
            din regering och fråga hur ni ska agera för att inte kolanvändningen,
            som förstör klimatsituationen i Europa, ska öka.
          </note>
          <note>
            Jag är väl medveten om vad mitt parti driver i fråga om arbetstiden.
            Många på dagens arbetsmarknad skulle må bra av ytterligare reformer
            för att förbättra arbetsmiljön, inte minst i skolorna. Hur många
            lärare, Jan Björklund, är det som avslutar sitt lärarkall bara
            några år efter utbildningen? De orkar inte. Skolan har inte den
            styrning som gör att skolan är den arbetsplats där de kan växa
            helt och fullt.
          </note>
          <note>
            På samma sätt är det inom sjukvården. För många kompetenta medarbetare
            försvinner efter alldeles för kort tid, antingen till andra jobb
            eller till ofrivilligt deltidsarbete. De orkar inte när tjänsterna
            inte är anpassade på ett bra sätt. Med den nivån på arbetsmiljön
            tror jag att man ska vara väldigt försiktig – när man har suttit
            i regeringen under två mandatperioder – med att kasta sten på
            partier som pratar om att sänkt arbetstid är rätt sätt att skapa
            en mänskligare arbetsmarknad där fler får plats. Jan Björklund,
            det finns 400 000 arbetslösa. Jag är säker på att det finns många
            som vill jobba i en bra skola där klasserna är mindre i stället
            för större.
          </note>
          <note type="speaker">
            Anf. 49 Utbildningsminister JAN BJÖRKLUND (FP) replik:
          </note>
          <note>
            Herr talman! Det var bra, Åsa Romson, att du erkände att ni vill
            minska arbetstiden. Du sade inte ens att det var på sikt, för
            det trodde jag att du skulle säga. Men du argumenterade och gick
            in helhjärtat för att arbetstiden ska sänkas till sju timmar per
            dag och 35 timmar per vecka. Det vore intressant att höra vad
            Damberg tycker om det.
          </note>
          <note>
            Det innebär ett väldigt stort bortfall av arbetsinsatser i varenda
            verksamhet. Om alla i skolan går ned från åtta timmars dag till
            sju timmars dag blir det ett bortfall som motsvarar 16 000 lärartjänster.
            Och ni säger att lärarna ska ha mer tid för barnen! Så blir det
            ju inte. Möjligen blir det mer tid hemma.
          </note>
          <note>
            Det försvinner 11 000 människor från förskolan. Jag respekterar
            att du är engagerad och driver detta, men samtidigt för ni en
            kampanj på stan där ni säger att lärarna ska ägna mer tid åt barnen
            i skolan. Ni lovar att det ska bli mindre klasser, men det går
            inte ihop.
          </note>
          <note>
            Det är detta som är välfärdspopulism. Ni är det nya populistpartiet
            i svensk politik.
          </note>
          <note type="speaker">
            Anf. 50 ÅSA ROMSON (MP) replik:
          </note>
          <note>
            Herr talman! Jag trodde inte att ett parti som går till val på
            att man inte vill ha guld men gröna skogar skulle bli kallat för
            populistiskt av Folkpartiet. Det är väldigt intressant. Vi skulle
            kunna visa vad Folkpartiet har gått till val på tidigare.
          </note>
          <note>
            Det är ju inte svårare än så att vi vill ha sänkt arbetstid i
            olika steg genom olika reformer. Läs vår budget! Den är fullt
            finansierad.
          </note>
          <note>
            Sedan har vi ett reformförslag inom äldreomsorgen om hur vi kan
            stötta kommuner som inför heltidstjänster. Se till att de är vettigt
            utformade också i antalet timmar! Varför ska den som arbetar inom
            äldreomsorgen arbeta fler timmar per vecka än en metallarbetare?
            Det är ett sådant Sverige vi får om det ska bli heltidstjänster
            inom alla kvinnodominerande omsorgsyrken. Då är det väl vettigare
            att genomföra en reform så att det blir mänskliga heltider. Det
            är det som vi föreslår tillsammans med ytterligare förslag för
            att hitta en balans som gör att arbetsformerna inom välfärden
            gör det möjligt för till exempel lärarna att stanna i skolan.
          </note>
          <note>
            Jag tror att du har ett större problem med de lärare som slutar
            i skolan än med hur vill läsa Miljöpartiets förslag om en bättre
            arbetsmarknad där fler och 400 000 arbetslösa får plats för att
            jobba i skolan.
          </note>
          <note type="speaker">
            Anf. 51 Näringsminister ANNIE LÖÖF (C) replik:
          </note>
          <note>
            Herr talman! Om man ser en miljöpartist i ögonen finner man att
            det riktigt lyser av längtan efter att få ingå i en socialistisk
            regering tillsammans med Jonas Sjöstedt och Stefan Löfven. Det
            är kanske inte så konstigt. Under de senaste åren har Miljöpartiet
            blivit i första hand ett vänsterparti och i andra hand ett miljöparti.
            Man byter åsikt för att anpassa sig till socialdemokratisk politik.
          </note>
          <note>
            Det senaste exemplet i raden var att man tidigare höll med regeringen
            om att ha låga kostnader för att anställa unga människor. Nu har
            man anslutit sig till Socialdemokraterna och tycker att kostnaden
            för att anställa unga mycket väl kan bli tre gånger så hög.
          </note>
          <note>
            För ett tag sedan var Stefan Löfven med i tidningen Besöksliv
            – det är turismens egen branschtidning. Han säger där att han
            gärna vill fördubbla restaurangmomsen. Han vill mer än gärna ha
            som vallöfte att försämra för anställning av unga, försämra för
            turismen runt om i landet och försämra för små företagare som
            har svårt att få plus och minus att gå ihop.
          </note>
          <note>
            Miljöpartiet brukar i debatter runt om i landet markera att de
            minsann inte tycker att man ska fördubbla restaurangmomsen. Eftersom
            Miljöpartiet har svängt ganska många gånger tidigare, och vi har
            hört Jonas Sjöstedt som vänsterpartist säga att han ställer som
            ultimatum för att sitta i en S-ledd regering att han inte vill
            se vinster i välfärden, mångfald i välfärden eller självbestämmande
            för människor i välfärden, skulle jag vilja fråga Åsa Romson:
            Kommer ni att ställa som ultimatum att inte fördubbla restaurangmomsen
            om ni sitter i en S-ledd regering? Eller kommer ni, likt i frågan
            om arbetsgivaravgifter för att anställa unga, att anpassa er till
            Stefan Löfven och därmed slå undan benen för en väldigt viktig
            basnäring i Sverige som varje dag skapar jobb för unga människor?
          </note>
          <note type="speaker">
            Anf. 52 ÅSA ROMSON (MP) replik:
          </note>
          <note>
            Herr talman! När det gäller restaurangmomsen har vi under hela
            mandatperioden varit tydliga med att vi efter att den reformen
            infördes inte tycker att det är lämpligt att ändra de spelregler
            som restaurangägarna har inrättat sig efter. Det beror på att
            vi ser att det är en marknad där man behöver lite framförhållning
            och för att de många småföretagare och andra företagare som vi
            värnar om ska få en trygg planeringshorisont.
          </note>
          <note>
            Vi vill inte ändra spelreglerna när vi dessutom ser att det är
            en sektor med tjänsteföretag som kan behöva gynnas, även om vi
            tyckte att reformen var väl dyr när den infördes. Man hade kunnat
            göra det på ett annat sätt som var mindre dyrt och med en mindre
            subvention.
          </note>
          <note>
            När det gäller arbetsgivaravgifterna för att anställa unga –
            där har det nu blivit ändringar, så jag antar att det mest handlar
            om 23-åringar – tycker vi att det är en onödigt dyr reform. Med
            de nya reglerna ändrar man dessutom hela tiden, och man tar också
            bort planeringshorisonten för företagen. Vi tycker att det är
            väldigt synd. Vi vill därför fasa ut den men inte ta bort den
            i ett steg. Vi vill fasa ut den så att man just ger företagen
            planeringsmöjligheter.
          </note>
          <note>
            I stället har vi starka arbetsgivaravgiftssänkningar, som framför
            allt siktar in sig på småföretag. Det är en reform som jag vet
            att du har slagits för men fått nej på av dina allianskompisar
            när ni har diskuterat budgeten. Jag tycker att det kunde vara
            lite ödmjukt att erkänna att det finns partier som föreslår det
            hårt och kraftfullt här i riksdagen, så det går att rösta för
            sådana reformer även här.
          </note>
          <note>
            När det gäller hur det lyser i ögonen när man pratar politik
            tror jag att det som lyser i ögonen hos de flesta miljöpartister
            är att man vill ha en annan politik än den som regeringen för,
            inte minst för att klara klimatet och miljön. Jag kan säga att
            det inte lyser lika mycket i ögonen hos de centerpartister som
            jag träffar ute i landet när den moderatledda miljö- och klimatpolitiken
            kommer på tal. Det kan jag beklaga, men jag tycker att det borde
            finnas en större entusiasm för att ändra den politiken. Har man
            inte lyckats under två mandatperioder kanske man ska ta sig en
            tankeställare om hur man gör sina val mellan blocken i Sverige
            även som centerpartist.
          </note>
          <note type="speaker">
            Anf. 53 Näringsminister ANNIE LÖÖF (C) replik:
          </note>
          <note>
            Herr talman! Visst lyser det i centerpartisters ögon av att vindkraften
            har sjudubblats och av att det är 450 000 miljöbilar på våra gator
            sedan 2006. Framför allt lyser det i ögonen i dag när Vattenfall
            precis har presenterat att man säljer sitt aktieinnehav i polsk
            kolkraft. Det är någonting som har hänt under den tid som Centerpartiet
            tillsammans med övriga allianspartier har suttit i regeringen.
          </note>
          <note>
            Men frågan kvarstår. Miljöpartiet har bytt fot tidigare om hur
            man ser på småföretag, hela landet och unga.
          </note>
          <note>
            Här lovar Stefan Löfven att han ska fördubbla restaurangmomsen.
            Han tycker att det är en helt onödig reform för jobb och företagande
            i hela landet – en helt onödig reform för ungas arbete. Tänker
            Miljöpartiet sätta sig i en regering som fördubblar restaurangmomsen?
          </note>
          <note type="speaker">
            Anf. 54 ÅSA ROMSON (MP) replik:
          </note>
          <note>
            Herr talman! Jag har svarat att Miljöpartiets politik inte är
            att fördubbla restaurangmomsen. Vi tror att det är en dålig reform
            att genomföra, för den ger dåliga planeringsförutsättningar för
            småföretagen. Jag har redan svarat på det.
          </note>
          <note>
            Det är intressant när du säger att det lyser i centerpartisters
            ögon för att man blir så väldigt glad när Vattenfall säljer sitt
            aktieinnehav i polska kolkraftverk. Ja, det var en dålig investering
            från början, och nu säljer man när den är ännu sämre. Det har
            gjorts ytterligare ganska dåliga affärer i det bolaget. Bolaget
            har tidigare varit under centerpartistisk styrning men ligger
            nu under det moderata ledningskansliet.
          </note>
          <note>
            Jag skulle nog vara ganska bekymrad när jag såg att Vattenfall
            under hösten gick vidare med sina planer och tog aktiva steg –
            det vill säga att man måste ha fått godkänt från ägaren – för
            att öppna fem nya brunkolsgruvor i östra Tyskland. De ska ge kol
            till kolkraftverken – Europas största utsläppare alla kategorier
            – för perioden 2030–2050. Hur mycket utsläpp från kolet tål Europa
            2030–2050? Det är du som är ansvarig, Annie Lööf.
          </note>
          <note type="speaker">
            Anf. 55 BJÖRN SÖDER (SD) replik:
          </note>
          <note>
            Herr talman! Miljöpartiet är utan tvekan det parti som är Sverigedemokraternas
            absoluta motpol, och det är jag både glad och stolt över. I vissa
            frågor är skillnaderna väldigt tydliga. Migrationspolitiken är
            ett sådant område, försvarspolitiken ett annat.
          </note>
          <note>
            I ett program från Miljöpartiet som gällde fram till för något
            år sedan kunde man utläsa: Vi vill på sikt ställa om försvaret
            från ett militärt försvar till ett ickevåldsförsvar, som både
            kan göra insatser mot ickemilitära hot, hantera konflikter och
            föra ickevåldskamp vid ett eventuellt angrepp.
          </note>
          <note>
            Det är dock en skrivning som har försvunnit i det senaste partiprogrammet.
            Är det så att Miljöpartiet har ändrat uppfattning? Det vore ytterst
            anmärkningsvärt om det fanns ett riksdagsparti som på fullaste
            allvar menade att vi ska möta en väpnad makt, en anfallande makt,
            med att sikta in oss på att föra dialoger. Man behöver inte titta
            på speciellt många väpnade konflikter, både historiskt sett och
            aktuella, för att inse hur verklighetsfrånvänd denna syn är.
          </note>
          <note>
            Det är därför högst relevant att ställa frågan till Miljöpartiets
            språkrör här i dag om hon fortfarande menar att ett icke-våldsförsvar
            är det försvarspolitiska förslag som man anser ska vara ledstjärnan
            inom svensk försvarspolitik i en eventuell regering där Miljöpartiet
            ingår.
          </note>
          <note type="speaker">
            Anf. 56 ÅSA ROMSON (MP) replik:
          </note>
          <note>
            Herr talman! Det är helt riktigt att Miljöpartiet och Sverigedemokraterna
            är svensk politiks motpoler. Sverigedemokraterna bygger politiken
            på rädsla medan vi bygger den på medmänsklighet. Sverigedemokraterna
            bygger upp murar och vill ha fler murar medan Miljöpartiet vill
            ha en öppnare värld. Ni bygger er politik på hat, och vi bygger
            den på kärlek.
          </note>
          <note>
            När det kommer till försvarspolitiken hänger vi med vår tid och
            ser att vi inte är kvar i kalla kriget. Vi ser, precis som Försvarsberedningen
            där alla partier då var överens, att det finns en breddad hotbild
            mot Sverige. De hot som Sverige står inför i dag är inte samma
            som under kalla kriget. De hoten heter cyberattacker, ökad antibiotikaresistens,
            klimatförändringar och översvämningar, som jag pratade om. De
            heter konflikter i vår omvärld långt borta som inte har uppstått
            mellan två olika länder utan är interna konflikter där konfliktlösning
            från det internationella samfundet sker framför allt med fredliga
            och civila medel. Det är så mycket effektivare att gå in och medla
            i en konflikt innan den bryter ut och eskalerar till fullt krig.
          </note>
          <note>
            Jag antar att det är en hållning. Att satsa på den civila delen
            av försvarspolitiken har alltid klassats som flum i svensk politik.
            Men efter den breddade hotbilden, efter de underlag som visar
            att vi inte är kvar i kalla kriget, är det ju där som vi kan jobba
            mest effektivt, inte minst att minska hotbilden i vår omvärld.
          </note>
          <note>
            Vi har inte längre kvar i partiprogrammet – du hade ett citat
            där – att vi skulle gå till aktivt motangrepp med civila medel.
            Den skrivningen finns inte kvar. Det vi pratar om är en fredlig
            konfliktlösning, för att lösa konflikter i världen. Det som är
            det stora hotet mot Sverige är våldsamma konflikter någon annanstans.
          </note>
          <note>
            Det finns inget militärt hot mot Sverige. Det är den nuvarande
            Försvarsberedningen överens om. Det var den förra Försvarsberedningen
            överens om. Om du har en annan bild av det militära hotet mot
            Sveriges territorium får du gärna förklara den här i kammaren.
            Jag tror att du har väldigt dåligt underlag för det.
          </note>
          <note type="speaker">
            Anf. 57 BJÖRN SÖDER (SD) replik:
          </note>
          <note>
            Herr talman! Jag noterar att Åsa Romson inte svarar på den fråga
            jag ställde om icke-våldsförsvar, om man hade ändrat uppfattning
            när det gäller att göra motstånd med icke-våld mot en militärt
            anfallande makt.
          </note>
          <note>
            Vi får väl säga att Miljöpartiet i alla fall är konsekvent i
            sin retorik, med tanke på att man i sitt budgetförslag skär ned
            på Försvarsmakten med 10 miljarder under budgetperioden. Då kan
            jag ställa frågan: Om vi skulle bli attackerade, hur skulle vi
            kunna försvara oss om man dels har åsikten att vi ska möta en
            väpnad makt med icke-våld, dels har skurit ned med 10 miljarder
            under budgetperioden på vårt försvar, som det i stort sett inte
            är mycket kvar av i dagsläget?
          </note>
          <note>
            Vi ser hur till exempel Ryssland genomför Zapadövningen i vårt
            omedelbara närområde med 70 000 man. Ponera att 70 000 man skulle
            landstiga i Sverige! Det kanske inte är aktuellt just nu, men
            ponera att så skulle ske! Skulle vi då stoppa detta anfall med
            verbala metoder, Åsa Romson?
          </note>
          <note type="speaker">
            Anf. 58 ÅSA ROMSON (MP) replik:
          </note>
          <note>
            Herr talman! Jag svarade faktiskt på frågan. Jag sade att den
            där meningen inte längre står i vårt partiprogram. För de flesta
            demokratiska partier betyder det att man har ett annat partiprogram,
            som uttrycker och formulerar försvarspolitiken på ett annat sätt.
            Jag uttryckte vad vi formulerar.
          </note>
          <note>
            Vi formulerar oss om att vi vill jobba med konfliktlösning. Vi
            vill stärka de civila delarna av försvarsarbetet i Sverige – det
            handlar om Myndigheten för samhällsberedskap när det gäller till
            exempel klimatanpassning, hot om översvämningar och liknande.
          </note>
          <note>
            Inom budgetperioden flyttar vi 7 miljarder från försvaret. Det
            mesta flyttar vi inom ramen, det vill säga från den militära delen
            till den civila delen av försvarspolitiken, som ska möta den hotbild
            som Försvarsberedningen och andra är överens om.
          </note>
          <note>
            Björn Söder vill spekulera i hur många tusen. Det börjar låta
            som det där att 10 000 tyska bögar kanske skulle komma till Sverige
            om vi kom in i EU. Sådana spekulationer kan man göra, men vi låter
            dem stå för dig, Björn Söder.
          </note>
          <note type="speaker">
            Anf. 59 JONAS SJÖSTEDT (V) replik:
          </note>
          <note>
            Fru talman! Först ska jag säga att jag verkligen uppskattar ditt
            inledningsanförande, Åsa Romson. Jag uppskattar ditt och Miljöpartiets
            djupa engagemang i klimatfrågan. Det behöver vi mer av i svensk
            politik.
          </note>
          <note>
            Men min fråga gäller krisen för den svenska järnvägen. Vi har
            en verklig förtroendekris för det mest miljövänliga transportmedlet,
            och jag har sett ditt engagemang i de frågorna.
          </note>
          <note>
            Vi har i dag en situation där en farmor som ska åka och vara
            barnvakt åt sina barnbarn tar ett tidigare tåg eftersom hon inte
            litar på järnvägen och där pappersindustrins transporter läggs
            om till lastbilar i stället för att gå på järnvägen.
          </note>
          <note>
            Det är uppenbart att en stor del av svagheten finns hos Trafikverket
            och att Trafikverket inte riktigt klarar sin uppgift när det gäller
            underhållet. Det handlar om resurser, och det handlar om ledningen.
            Jag noterar att vi har samma syn på lämpligheten hos generaldirektören
            för Trafikverket. Men det handlar också om själva organisationen.
            Precis som på många andra områden har man infört en marknadsmodell
            med upphandlingar och en betydande byråkrati. Det här är särskilt
            negativt på järnvägens område, där det behövs helhetsansvar, yrkesstolthet
            och överblick hos människor som arbetar åt Trafikverket.
          </note>
          <note>
            Samtidigt som det här sker vill statliga Infranord säga upp 400
            erfarna banarbetare som vi verkligen behöver, varenda en av dem,
            för att göra jobbet att få ordning på svensk järnväg. Det visar
            hur orimlig den här politiken är.
          </note>
          <note>
            Jag ser att vi är överens om mycket, men frågan är: Om vi får
            en ny majoritet i riksdagen, är vi överens om att Trafikverkets
            underhåll i allt väsentligt ska återgå i egen regi och inte upphandlas
            i det byråkratiska marknadssystemet?
          </note>
          <note type="speaker">
            Anf. 60 ÅSA ROMSON (MP) replik:
          </note>
          <note>
            Fru talman! Tack, Jonas Sjöstedt, för att du tar tillfället i
            akt att prata om den viktiga frågan om tågkaoset i Sverige! Det
            handlar ju inte bara om oro över förseningar eller att vi har
            ett tågsystem som inte kan leverera den tjänst som de allra flesta
            ställer krav på att få.
          </note>
          <note>
            Allt fler vill åka, för man har upptäckt att det är mycket bekvämare
            att resa mellan svenska städer med tåg. Då kan man kanske jobba
            på vägen, och om man behöver äta kan man göra det. Man kan prata
            med dem bredvid utan att det stör åkandet, och man kommer oftast
            fram pigg och glad.
          </note>
          <note>
            Nu ska man lägga ned populära nattåg runt om i Sverige. Jag vet
            att vi är flera som engagerar oss mot det och framför allt anser
            att nedrustningen av den svenska järnvägen inte är acceptabel.
            Vi borde i stället ha upprustat för länge sedan och också byggt
            mycket mer spårtrafik.
          </note>
          <note>
            När det gäller underhållsarbetet är det också en fråga om säkerhetsarbete,
            vilket de senaste olyckorna har visat på. Det var ju tur, måste
            man säga, att de två allvarliga urspårningar som vi har haft här
            i södra delen av Stockholm på järnvägar som är oerhört trafikerade
            skedde med godståg och inte orsakade några personskador. Det kunde
            lika gärna ha varit fulla persontåg.
          </note>
          <note>
            En sådan kalkyl kan man inte ha som tågoperatör. Man kan inte
            ha det som Trafikverket – det är helt otidsenligt. Vi har därför
            agerat tillsammans i riksdagen och fått en majoritet för att man
            ska tillsätta en järnvägsutredning som tittar på underhållssidan
            och att organisationen av detta ska vara i centrum.
          </note>
          <note>
            Miljöpartiet har varit tydligt redan från början: Det är mycket
            troligt att olika delar av det här måste tas tillbaka i egen regi
            för att säkerställa kvaliteten också när det gäller säkerheten.
            Exakt hur det ska se ut måste man göra en utredning av, men Trafikverket
            måste ha större kunskap internt och bättre kontroll. Man måste
            knyta ihop underhållet med säkerhetsarbetet – det är viktigt.
          </note>
          <note type="speaker">
            Anf. 61 JONAS SJÖSTEDT (V) replik:
          </note>
          <note>
            Fru talman! Jag tillåter mig att tolka det svaret som ett försiktigt
            ja. Ni ser positivt på att återta delar av underhållet, sannolikt
            i Trafikverkets egen regi. Jag tycker att det är positivt – då
            kan vi få ordning på det här och ha en mindre byråkratisk organisation.
          </note>
          <note>
            Jag ska också säga att ett av de mest symboliska ögonblick jag
            varit med om här i Sveriges riksdag var under min korta tid i
            trafikutskottet. Vi skulle ta ett beslut som innebar att den borgerliga
            majoriteten skulle skära ned på anslaget till underhållet av järnvägen.
            Men det kunde inte ske, för ledamöterna satt på försenade tåg.
            Så ser det ut i Alliansens Sverige.
          </note>
          <note type="speaker">
            Anf. 62 ÅSA ROMSON (MP) replik:
          </note>
          <note>
            Fru talman! Jag uppfattade inte någon ytterligare fråga, utan
            vi är nog ganska överens om att det behövs både mer pengar till
            underhållet, inte mindre, och en bättre organisation.
          </note>
          <note type="speaker">
            Anf. 63 Utbildningsminister JAN BJÖRKLUND (FP):
          </note>
          <note>
            Fru talman! I år är det 100 år sedan skotten i Sarajevo. Det
            var den tändande gnistan som utlöste första världskriget. Europas
            stormakter tog ställning för olika parter i konflikten på Balkan,
            och första världskriget var ett faktum. Det ledde till tysk revanschism
            som ledde till andra världskriget som i sin tur utlöste det kalla
            kriget. Tiotals miljoner människor dog, diktaturer upprättades
            i halva Europa och förintelsens gaskamrar kom ur denna utveckling.
          </note>
          <note>
            För 20 år sedan upprepades skotten i Sarajevo. I grunden var
            det samma konflikt på Balkan mellan samma olika grupper. Det blev
            ett blodigt krig på Balkan, men det spred sig den gången inte
            till resten av Europa. På 90-talet stannade konflikten på Balkan.
          </note>
          <note>
            Vad var egentligen skillnaden? Jo, skillnaden var att på 90-talet
            kunde Europas stormakter samarbeta. Samarbetet var så integrerat
            att man kunde försöka dämpa konflikten i stället för att eskalera
            den. Huvudorsaken till denna integration är Europeiska unionen.
          </note>
          <note>
            Två partier i denna kammare, Vänsterpartiet och Sverigedemokraterna,
            vill att Sverige ska lämna Europeiska unionen och att Europeiska
            unionen ska upplösas. Det kanske är logiskt för de partierna.
            EU är grundat av länder som har valt friheten, demokratin, öppenheten
            och marknadsekonomin som samhällsmodell, länder som har valt liberalismen
            som samhällssystem.
          </note>
          <note>
            Liberalismen är det som extremvänstern och extremhögern avskyr
            allra mest. Där är de helt överens, för extremvänsterns och extremhögerns
            grogrund är kamp och konflikt mellan klasser eller raser. Samarbete
            är de emot; där har de ingenting att tillföra.
          </note>
          <note>
            Många debattörer utöver dem som vill lämna EU, både i Europa
            och i vårt eget land, verkar nu vilja tävla om att låta så Europakritiska
            som möjligt.
          </note>
          <note>
            Folkpartiet liberalerna kommer inte att delta i den tävlingen.
            Vi kommer att gå till val i maj om synen på Europa i hela Europa,
            också i Sverige. Det kanske är otaktiskt av oss att försvara Europasamarbetet.
            Vi kanske förlorar röster på det. Men vi ska säga som det är:
            Vi liberaler tror på europeiskt samarbete.
          </note>
          <note>
            Fru talman! Jag känner sorgsenhet efter PISA-undersökningen.
            Det gör vi alla, tror jag, för Sveriges skull. Men jag känner
            också en mycket stor beslutsamhet. Sverige ska inte bara vända
            utvecklingen. Vi ska så småningom tillbaka till tio i topp i världen.
          </note>
          <note>
            Nedgången har pågått i flera årtionden. Jag minns när vi i Folkpartiet
            varnade för att resultaten i svensk skola var på väg kraftigt
            utför. Då sade de rödgröna, i synnerhet Socialdemokraterna, att
            vi svartmålade. Utförsbacken var tydlig redan för tio år sedan
            under den rödgröna regeringen, men ni gjorde ingenting. Ni stoppade
            huvudet i sanden; ni ville ha en betygsfri skola där eleverna
            skulle bestämma. Och där är flera av er fortfarande.
          </note>
          <note>
            Det går att vända en sådan här utveckling. Svensk skolpolitik
            genomgår nu ett omfattande systemskifte – det största i Europa
            och det största som vårt skolväsen har gått igenom över huvud
            taget. Ny läroplan, nya kursplaner, nytt system för nationella
            prov, nytt betygssystem, tidigare betyg, ny lärarutbildning, lärarlegitimation,
            ny skollag, ny gymnasieskola, lärlingssystem och mer därtill.
          </note>
          <note>
            Inga av dessa reformer hade genomförts när eleverna i årskurs
            9 för två år sedan skrev de PISA-prov som vi nu diskuterar. PISA-undersökningar
            är inte en utvärdering av alliansregeringens utbildningspolitik.
            PISA-resultatet är spiken i kistan för den gamla utbildningspolitik
            som Sverige nu överger.
          </note>
          <note>
            Men vi kommer att behöva göra mer. Jag kommer inte att gå till
            val på reformstopp i utbildningspolitiken. Vi kommer att behöva
            en tioårig grundskola där sexåringarna börjar lågstadiet. Elever
            som inte har nått gymnasiebehörighet när de går ur grundskolan
            ska få förlängd skolplikt med ytterligare ett elfte år.
          </note>
          <note>
            Vi behöver fortsätta att förbättra läraryrkets attraktionskraft.
            Enligt Folkpartiets uppfattning måste vi också flytta ned betygen
            ett par år till. De nationella proven borde rättas centralt, vi
            behöver fler speciallärare, och skolan borde återförstatligas.
            Vi behöver fokusera mer på ordning och studiedisciplin i den svenska
            skolan.
          </note>
          <note>
            Fru talman! Under Alliansens tid har resurserna till skolväsendet
            ökat kraftigt. Lärartätheten i fråga om utbildade lärare är högre
            i dag i svensk skola än vad den var 2006. Personaltätheten i fråga
            om skolsköterskor, kuratorer och psykologer är i dag högre än
            den var 2006.
          </note>
          <note>
            Sverige satsar i år ungefär 220 miljarder på skolväsendet. Vi
            ligger klart över genomsnittet i OECD när man räknar per elev.
            Ändå är resultaten klart under genomsnittet i OECD. Om det fanns
            ett rakt samband mellan resurser och resultat skulle vårt resultat
            vara mycket bättre.
          </note>
          <note>
            De rödgröna partierna gör nu ett stort nummer av att de vill
            satsa mer pengar på skolan och påstår att vi inte vill det. Satsningarna
            på skolan har ökat kraftigt under vår tid i regeringen.
          </note>
          <note>
            Men hur mycket vill de egentligen satsa? Vänsterpartiet som har
            ett högt tonläge vill, givet att vi satsar 220 miljarder på skolan,
            öka skolans budget i år med 9 promille. Socialdemokraterna och
            Miljpartiet tar i lite mer. De ska öka skolans budget med 16 promille
            och säger att det är detta som gör den stora skillnaden.
          </note>
          <note>
            Allvarligt talat har jag ingenting emot mer resurser. Vi har
            tillfört mycket, och jag anser att vi kommer att behöva tillföra
            ännu mer för vissa utpekade ändamål. Men försök inte inbilla någon
            att en ökning av skolans budget med 16 promille skulle utgöra
            den stora skillnaden och att det skulle lyfta Sverige från 38:e
            plats till tio i topp i PISA.
          </note>
          <note>
            För att man ska förstå detta kan man göra en jämförelse. Alla
            de tio länder som kommer högst i PISA-undersökningen har mindre
            resurser till skolan än vad Sverige har. Allihop har lägre personaltäthet,
            och allihop har större klasser än Sverige. Jag tycker att vi ska
            försöka minska klasserna. Vi ska fortsätta att öka personaltätheten.
            Men tro inte att det är enbart detta som gör att man förbättrar
            resultaten.
          </note>
          <note>
            Det som man däremot har i de länder som har höga resultat är
            en hög studiedisciplin, betyg tidigt och skickliga lärare som
            kan tjäna bra, och man drar på detta sätt till sig de duktigaste
            akademikerna till skolan. Just därför satsar vi nu på lärarna.
            Mer än någonsin under den tid som skolan har varit kommunal går
            staten nu in och satsar på lärarna. Det handlar om bättre lärarutbildning,
            mer befogenheter, fler karriärsteg och högre löner. Nu ser vi
            att detta börjar ge resultat. Detta är det positiva resultat som
            vi nu ser.
          </note>
          <note>
            Söktrycket inom svensk lärarutbildning när det gäller behöriga
            sökande har ökat med 45 procent sedan bottenåret 2008. Söktrycket
            i fråga om läraryrket ökar igen. En ökning med 45 procent när
            det gäller läraryrket är den största ökningen som någon av de
            olika stora yrkesutbildningarna på universiteten har just nu.
            Det är fantastiskt glädjande, och det beror på de målmedvetna
            reformer som vi nu gör. Detta är naturligtvis positivt på lång
            sikt. Det är viktigare än allting annat på lite längre sikt för
            skolan att vi återigen kan rekrytera motiverade, skickliga, duktiga
            och engagerade lärare.
          </note>
          <note>
            Men att återupprätta en kunskapsskola handlar om mer än resurser.
            Kunskapsskolan innebär ett systemskifte, och det är detta skifte
            som vår politik handlar om.
          </note>
          <note>
            Väljarna har rätt att få veta alternativen. Ni vill satsa 9 promille
            mer. Vi kommer säkert också att föreslå ökade ekonomiska satsningar.
            Men det räcker inte, som svar på frågan. Ni har röstat nej till
            den nya lärarutbildningen med högre kunskapskrav. Ni har röstat
            nej – också Socialdemokraterna, även om det inte låter så – till
            att införa betyg från årskurs 6. Ni har röstat nej till att införa
            nationella prov i årskurs 3. Ni har röstat nej till den nya skollagen.
            Ni har röstat nej till den nya gymnasieskolan.
          </note>
          <note>
            Vad som hade hänt om ni själva hade suttit kvar är höljt i dunkel.
            Sannolikt hade ingenting hänt. Utförskanan hade fortsatt, och
            ingenting hade gjorts för att hejda detta. Ni har sagt nej, nej
            och nej.
          </note>
          <note>
            Vad skulle hända om ni kommer i regeringsställning? Kanske är
            det som med jobbskatteavdraget att ni skäller och fräser ända
            tills det är infört. Men sedan är ni för allting. Det är det som
            kallas för konservatism, Mikael Damberg. Man är för det som redan
            finns, men man överlåter åt andra att skapa det nya.
          </note>
          <note>
            Valet i september handlar om huruvida den svenska kunskapsskolan
            ska återupprättas eller inte. För oss i Alliansen är valet givet:
            Kunskapsskolan ska tillbaka. Sverige ska tillbaka till toppen.
            Vi ska vända resultatutvecklingen i den svenska skolan.
          </note>
          <note type="speaker">
            Anf. 64 MIKAEL DAMBERG (S) replik:
          </note>
          <note>
            Fru talman! Jag ska börja lite skämtsamt. Man kan säga att Jan
            Björklund i alla fall har gett ansvarslösheten ett ansikte i svensk
            politik. Det finns ingenting som han är ansvarig för när det gäller
            skolpolitiken. Allting beror på läroplaner, tidigare borgerliga
            regeringar som har haft fel och socialdemokratiska regeringar.
            Men faktum är att han är den skolminister i modern historia som
            har suttit längst tid vid makten. Något eget litet ansvar kanske
            man har om det under sju år i rad har varit fallande resultat.
          </note>
          <note>
            Hans stora poäng här är att det behövs någonting mer än resurser.
            Resurserna är alltså inte så viktiga för svensk skola. Det är
            intressant att skolministern ändå väljer den vinkeln i detta läge
            eftersom det lite grann kan förklara varför budgeten för i år
            ser ut som den gör. Det är 20 gånger mer resurser till skattesänkningar
            än till skolan. Det är en prioritering som regeringen har gjort.
            Då förstår jag den.
          </note>
          <note>
            Men det haltar lite grann. Ska man göra sådant som forskningen
            visar ger bra resultat på lång sikt, till exempel mindre klasser
            för små barn, då kostar det pengar. Om man, som statsministern
            talade om förut, ska ge mer undervisningstid till eleverna, till
            exempel genom sommarskola som vi socialdemokrater har föreslagit
            och som ni vill utreda under ett antal år framöver, kostar det
            pengar.
          </note>
          <note>
            Vill man ha 1 000 ytterligare specialpedagoger i skolan för att
            hjälpa de elever som har problem kostar det pengar. Det kostar
            pengar att göra sådant som har betydelse i klassrummet och som
            underlättar för lärarna att göra sitt jobb. Dessa reformer skjuter
            ni på en oviss framtid i stället för att göra dem här och nu.
            Det är en mycket tydlig skillnad.
          </note>
          <note>
            Att då raljera över att 5 miljarder i satsningar på skolan inte
            spelar någon roll tror jag att man ska akta sig för efter den
            PISA-undersökning som har skett.
          </note>
          <note>
            Jag vill ställa en fråga om något som förvånar mig lite grann.
            Efter PISA-undersökningen tog man bort taket för förskolegruppernas
            storlek. Vi vet att förskolan spelar stor roll. Hur ser skolministern
            på att man efter PISA-undersökningen väljer att ta bort taket
            för barngruppernas storlek i förskolan?
          </note>
          <note type="speaker">
            Anf. 65 Utbildningsminister JAN BJÖRKLUND (FP) replik:
          </note>
          <note>
            Fru talman! Nu har ni gång på gång sagt att jag har suttit längre
            än alla andra skolministrar. Det är sant efter nästa val, dock
            inte än. Jag tycker att ni förminskar Bengt Göranssons insats.
            Han var minister i nio år och Ragnar Edenman i tio år. Däremot
            är det sant att alla socialdemokratiska skolministrar i mer modern
            tid har avsatts oavbrutet. Det är därför som jag har suttit längre.
          </note>
          <note>
            Staten satsar 7 miljarder mer på skolväsendet i dag än vad staten
            gjorde 2006. Då ska man komma ihåg att huvuddelen av finansieringen
            är kommunal. Den totala kostnaden för skolväsendet har ökat från
            under 200 till långt över 200 miljarder. Men staten satsar 7 miljarder
            mer på skolan i dag.
          </note>
          <note>
            Vi har infört lärarfortbildning, som avskaffades på den socialdemokratiska
            tiden, lärarlyft och olika organiserade insatser. Vi höjer lärarlönerna,
            och de höjs nu i en takt som inte har skett sedan skolan kommunaliserades.
            Skälet till det är att vi vill ha fler sökande, och det fungerar,
            Mikael Damberg. Kan du inte säga att du är glad över att söktrycket
            när det gäller lärarutbildningen ökar?
          </note>
          <note>
            Det är fantastiskt. Ökningen är 45 procent, och den beror på
            de reformer som vi nu genomför. Flera av dessa reformer har ni
            röstat nej till. Men kan du inte säga att resultatet är bra, även
            om du kanske måste säga att det fanns invändningar? Det är bra
            att det går upp. Kan du inte vara glad över det?
          </note>
          <note>
            Vi har ökat resurserna. Jag är helt övertygad om att vi kommer
            att lägga fram förslag som kommer att fortsätta att öka resurserna.
            Problemet med er är att det är det enda svaret. Men det kan inte
            vara så att 16 promille i ökade resurser skulle kunna ta Sverige
            från 38:e plats i PISA-undersökningen till tio i topp när alla
            som redan ligger där har mindre resurser än Sverige. Det är inte
            trovärdigt. Det är helt innehållslöst.
          </note>
          <note>
            De frågor du bör besvara, Mikael Damberg, är alltså: Hur ser
            egentligen den rödgröna skolpolitiken ut – mer än dessa 16 promille?
            Vad är det ni vill ändra? Kommer allt det ni har röstat emot att
            få vara kvar? Hur ska du övertyga Romson och Sjöstedt om att betygen
            ska få vara kvar? Vad är ert skolpolitiska alternativ?
          </note>
          <note>
            (Applåder)
          </note>
          <note type="speaker">
            Anf. 66 MIKAEL DAMBERG (S) replik:
          </note>
          <note>
            Fru talman! Hade det varit så att svensk skolas resultat avgjordes
            av skolministerns retoriska förmåga hade svensk skola inte haft
            några problem alls. Problemet är att det finns en verklighet där
            ute som man har att hantera, och det är det som kanske saknas
            lite grann: en viss ödmjukhet från skolministern. Det kanske saknas
            ett ledarskap som inte bara handlar om att skapa bråk hela tiden
            utan även om att skapa enighet.
          </note>
          <note>
            Jag var väldigt tydlig i mitt anförande om att lärarna är det
            absolut viktigaste när vi ska vända skolresultaten. Vi har inte
            röstat emot några lärarreformer under din tid. Nej, det har vi
            inte gjort – vi har haft några synpunkter på hur man kan vrida
            dem och göra dem bättre. Jag noterar att du även på det området
            har anpassat dig till flera av de synpunkter vi hade på hur man
            skulle kunna göra det annorlunda.
          </note>
          <note>
            Jag tycker att en svensk skolminister med dessa PISA-resultat
            skulle ta fasta på att försöka samla folk. Det var därför vi föreslog
            en skolkommission – som du sade nej, nej, nej till. Det är jättebra
            att det blir en skolkommission med forskare. Då kanske vi kan
            enas om satsningar, men då måste man också våga prioritera skolan
            ekonomiskt. Det kommer man inte undan om man ska vända resultaten.
          </note>
          <note>
            (Applåder)
          </note>
          <note type="speaker">
            Anf. 67 Utbildningsminister JAN BJÖRKLUND (FP) replik:
          </note>
          <note>
            Fru talman! Jag tror att den nya lärarutbildningen är en väldigt
            viktig orsak till att söktrycket nu går upp. Den röstade ni nej
            till. Ni ville ha kvar den gamla flummiga från 2001 med ett sjunkande
            söktryck. Det är en av de glädjande sakerna nu, att ungdomars
            intresse för att söka sig till läraryrket återigen ökar.
          </note>
          <note>
            Oavsett detta är det mitt ansvar. Du frågar vems ansvar det är
            och säger att jag skyller ifrån mig. Det gör jag inte alls. Det
            är mitt ansvar. Jag kan inte ta ansvar för de reformer som gjordes
            på 90-talet; det är inte mitt ansvar. Men mitt ansvar är att reda
            upp den sörja som har skapats i svensk skolpolitik under ett par
            decennier. Det ansvaret tar jag, och det är den mest kraftfulla
            omläggning som över huvud taget gjorts i svensk skolhistoria.
            Era ministrar fick hela tiden avgå, för de gjorde ingenting åt
            problemen.
          </note>
          <note>
            Sverige gör nu den största omläggningen i hela Europa, och det
            beslutet togs före den senaste PISA-undersökningen. Vi insåg nämligen
            att det var på väg åt detta håll, och det är därför vi gör alla
            dessa reformer. Sverige ska komma tillbaka, och det är alliansregeringen
            som har vägen för att komma tillbaka.
          </note>
          <note>
            (Applåder)
          </note>
          <note type="speaker">
            Anf. 68 ÅSA ROMSON (MP) replik:
          </note>
          <note>
            Fru talman! Jan Björklund började i ett tidigare replikskifte
            med mig att tala om en gammal valaffisch, så jag tänkte att jag
            skulle ta med en gammal valaffisch från Folkpartiet. På den står
            det Framtidens nyheter: svenska skolan världsbäst på kunskap,
            och den är från 2006. Det var ju vällovligt, men nu står vi här
            2014. Man kan diskutera vad PISA-undersökningen mäter, men alla
            lär vara överens om att den inte har utsett Sverige till världsmästare
            när det gäller att ha en kunskapsskola.
          </note>
          <note>
            Min fråga till Jan Björklund blir alltså helt enkelt: På vilket
            sätt ska du få skolan att bli den plats där eleverna får ta plats
            och får den tid med lärarna som gör att var och en av eleverna
            känner att de efter sina förutsättningar och behov får tillfälle
            att bli den där kunskapshungriga, nyfikna elev vi så väl behöver
            i den svenska skolan?
          </note>
          <note>
            Den eleven ska gå ut ur den svenska skolan, vara innovativ och
            kunna vara en tillgång på den svenska arbetsmarknaden – och känna
            sig uppmuntrad att vara det. Det är nämligen det skolan ska göra.
            Den ska ställa eleverna redo för framtiden, både för en arbetsmarknad
            och för att de personligen ska kunna växa.
          </note>
          <note>
            Vi – du och jag – vet nämligen inte hur samhället kommer att
            se ut i framtiden. Vi behöver kunskapstörstande elever i skolan,
            och för det behöver vi mer fokus på att lärarna ska ha tid med
            eleverna och ge dem stöd så att de får detta efter sina förutsättningar.
            Jag skulle alltså helt enkelt vilja fråga på vilket sätt vi nu
            ska tro att du vill göra den svenska skolan världsbäst på kunskap?
          </note>
          <note type="speaker">
            Anf. 69 Utbildningsminister JAN BJÖRKLUND (FP) replik:
          </note>
          <note>
            Fru talman! Jag tackar för att du har med dig en folkpartistisk
            valaffisch, Åsa Romson. Jag har faktiskt med mig en miljöpartistisk.
            På den står det Ge kunskap – inte betyg. Det är förklaringen till
            att Sverige befinner sig där det befinner sig. Nej till betyg
            är Miljöpartiets budskap.
          </note>
          <note>
            (Applåder)
          </note>
          <note>
            Affischen är från 2002. Det var då ni styrde, och det är detta
            som är bakgrunden till att vi i dag har problem. Det fördes under
            väldigt många år en skolpolitik som inte respekterade att vi måste
            ha kunskapskrav i skolan.
          </note>
          <note>
            Jag är uppvuxen i ett textilarbetarhem. Mina föräldrar hade sju
            års folkskola. Det hade i stort sett alla i det lilla samhälle
            där jag växte upp. Det fanns nästan inga akademiker förutom lärarna,
            prästen och provinsialläkaren.
          </note>
          <note>
            En skola för alla måste ta hänsyn till att alla inte är akademiker.
            Alla ungdomar får inte pushning hemifrån. Då är det väldigt viktigt
            att skolan har krav. Om skolan är kravlös och man säger att eleverna
            själva ska ta ansvar eller att föräldrarnas bakgrund ska spela
            roll kommer det att bli en väldigt ojämlik skola. Skolan måste
            ha väldigt tydliga förväntningar på alla barn. Skolan måste ha
            kunskapskrav på alla barn. Man måste hjälpa dem som har svårt
            att nå kraven.
          </note>
          <note>
            Till sist måste man dock ha kraven. Man hjälper ingen genom att
            vara kravlös i skolpolitiken, Åsa Romson. Er politik ihop med
            de rödgröna, som gick ut på att ta bort alla examina, betyg och
            kunskapskrav – ta bort den typen av incitament för förkovran och
            kunskapsribbor som eleverna skulle klara av att passera – är det
            som har skapat den svenska skolkrisen. Den skolpolitiken har varit
            så grym mot barn som kommer från underprivilegierade förhållanden.
          </note>
          <note>
            Sverige byter nu politik och vänder sig bort från flumskolan.
            Vi är på väg mot en kunskapsskola.
          </note>
          <note>
            (Applåder)
          </note>
          <note type="speaker">
            Anf. 70 ÅSA ROMSON (MP) replik:
          </note>
          <note>
            Fru talman! Det är verkligen fantastiskt hur Jan Björklund kan
            vara den som står i en talarstol i riksdagen och är den bästa
            på att skylla ifrån sig.
          </note>
          <note>
            När det gäller ämnet skolan, som har debatterats så mycket och
            där vi redan har flera forskare som har tittat på ämnet och varit
            ute i debatten, tror jag inte att det är ärligt att säga att detta
            att Sverige inte hade betyg från sexan redan på 90-talet har gjort
            att vi har den skolsituation vi har i dag.
          </note>
          <note>
            Vi har lärare som använder jättemycket av sin tid till byråkrati,
            bland annat till att hela tiden följa upp de nationella prov som
            har införts till höger och vänster för att likrikta skolan på
            olika sätt. Det har man gjort i stället för att bygga på de metoder
            lärarna själva sade att de ville ha som verktyg för att kunna
            följa upp var och en av eleverna när det gäller kunskap.
          </note>
          <note>
            Det är din kunskapssyn, bland annat att estetiska ämnen plötsligt
            inte har någon roll i skolan, som är förlegad, Jan Björklund.
            Det är det forskarna säger: Vi behöver en bra tydlighet i skolan
            där bra lärare kan ge även till exempel estetiska ämnen. Det är
            din kunskapssyn som har förstört, inte betygssystemet.
          </note>
          <note type="speaker">
            Anf. 71 Utbildningsminister JAN BJÖRKLUND (FP) replik:
          </note>
          <note>
            Fru talman! Jag hör från så många lärare på mellanstadiet som
            nu sätter betyg i sexan – det är första året – att det har varit
            ett jättejobbigt år. Jag frågar: Varför då? De svarar: Jo, vi
            har haft jättemånga möten i skolan. Jag frågar: Om vad då? De
            svarar: Ja, nu börjar vi diskutera vad eleverna egentligen ska
            lära sig i de olika ämnena – hur når vi dit, och hur kan vi nå
            ännu längre? Det har varit möte efter möte, och vi har varit tvungna
            att diskutera det nu när vi har det nya betygssystemet. Jag frågar:
            Jaha, men har ni inte gjort det innan då? De svarar: Nej, inte
            alls – då talade vi om andra saker på våra möten.
          </note>
          <note>
            Det är precis detta vi är ute efter. Betyg skapar en resultatfokusering
            i skolan, för resultaten blir viktiga för eleverna, för föräldrarna
            och för skolan själv. Denna resultatfokusering kommer att leda
            till ökade resultat på sikt. Man börjar fundera på varför vi inte
            har högre resultat. När det gäller PISA-mätningen har du och Miljöpartiet
            i alla år sagt att kunskap inte går att mäta, men nu känner ni
            att ni kan komma åt regeringen och hänvisar till PISA-mätningen.
          </note>
          <note>
            PISA-mätningen är den största kunskapsmätning som finns. Den
            utgår från och mäter kunskap, och sedan ser vi hur vi ska komma
            vidare. Det är precis det betyg är: ett sätt att mäta kunskap
            och fundera över hur vi blir ännu bättre.
          </note>
          <note type="speaker">
            Anf. 72 BJÖRN SÖDER (SD) replik:
          </note>
          <note>
            Fru talman! Vi går snart in i den första av årets två valrörelser.
            Det handlar först och främst om Europaparlamentsvalet, och Jan
            Björklund inledde sitt anförande i dag med att tala om EU-frågorna
            och komma med en massa beskyllningar – bland annat, förmodar jag,
            mot Sverigedemokraterna, eftersom vi är ett av de två partier
            Jan Björklund pekade ut som kritiska till det monsterbygge som
            nu äger rum.
          </note>
          <note>
            När vi går in i en valrörelse är det viktigt att vi visar på
            tydliga skillnader mellan partierna. Det handlar framför allt
            om vad man vill vara tydlig i, vad man vill med EU-samarbetet
            och vad man vill med ett europeiskt samarbete över huvud taget.
            Att Folkpartiet är för EU och för EMU råder det ingen tvekan om
            – det känner vi väl till. Färre känner till vad ni egentligen
            vill i förlängningen, vad ni har för visioner för det europeiska
            samarbetet.
          </note>
          <note>
            I oktober månads partiledardebatt här i kammaren tog Jimmy Åkesson
            upp frågeställningar om EU-kommissionens ordförandes uttalande
            om att EU måste utvecklas till ett federalt statsbygge där de
            europeiska länderna reduceras till federala stater. Birgitta Ohlsson,
            EU-minister tillika Folkpartikollega till Jan Björklund, sade
            i SVT:s Agenda att hon inte hade några principiella eller ideologiska
            invändningar mot att utveckla EU mot mer federalism och överstatlighet
            men att tidpunkten inte var den rätta.
          </note>
          <note>
            Jan Björklund fick frågan av Jimmy Åkesson om när tidpunkten
            är den rätta. Jan Björklund valde att inte svara på frågan. I
            stället talades det om att alternativet till EU skulle vara förintelsen
            på 30- och 40-talen och så vidare.
          </note>
          <note>
            Jag skulle vilja veta av Jan Björklund och Folkpartiet om ni
            är beredda att löpa linan fullt ut och reducera de nationalstater
            som finns i Europa i dag till federala stater i en stor monsterstat
            där Bryssel påverkar alltmer och bestämmer allting så att nationalstaterna
            i Europa därmed upphör. Det skulle ändra vårt samhälle, vårt land,
            fundamentalt. Jag vill att Folkpartiet klargör detta.
          </note>
          <note type="speaker">
            Anf. 73 Utbildningsminister JAN BJÖRKLUND (FP) replik:
          </note>
          <note>
            Fru talman! Jag är inte för ett upplösande av nationalstaterna,
            om det var det som var frågan, men jag tycker att vi ska ha ett
            starkt europeiskt samarbete.
          </note>
          <note>
            Det är inte bara detta med fred och demokrati som är viktigt.
            Det är själva utgångspunkten, och det är därför som EU är grundat.
            Alla dessa länder som har olika utgångspunkter, olika historia,
            olika bakgrunder, olika kulturer och så vidare har ändå bestämt
            sig för att samarbeta. Och det var vis av historiens erfarenhet
            som man bestämde sig för att göra detta. Det var ingen slump,
            inget lätt beslut för många länder. Länder som hade varit fiender
            i generationer bestämde sig för att göra detta, för man ville
            inte tillbaka till den tragiska utveckling som vi har haft på
            1900-talet.
          </note>
          <note>
            Det är inte bara det, utan det handlar också om jobb och välfärd.
            Huvuddelen av de produkter som görs i vår exportindustri säljs
            till Europa. Den inre marknaden har betytt väldigt många jobb
            i Sverige. Lämnar man detta får man ökad arbetslöshet.
          </note>
          <note>
            Just nu är euron under omarbetning, så det är inte aktuellt att
            gå in just nu. Men i framtiden, när eurosamarbetet är reformerat,
            bör också Sverige vara med. Det är Folkpartiets uppfattning. Våra
            främsta industriledare säger också att vi förlorar jobb i Sverige
            på att vi inte är med. Den svenska kronan har fluktuerat kraftigt
            mot euron under ett antal år.
          </note>
          <note>
            Vi skäms inte utan står för att vi är för ett europeiskt samarbete,
            och vi tycker att det ska utvecklas. Det är viktigt för att hålla
            ihop vår kontinent mot bakgrund av den historia vi har men också
            för vår ekonomi, jobben och välfärden.
          </note>
          <note>
            Hur ser Björn Söders vision för Europa ut? Kan du inte berätta
            hur visionen ser ut när EU ska upplösas och Sverige ska lämna
            EU? Vi har upplevt det uppsplittrade Europa under flera år tidigare.
            Hur ser den visionen ut?
          </note>
          <note type="speaker">
            Anf. 74 BJÖRN SÖDER (SD) replik:
          </note>
          <note>
            Fru talman! Det är glädjande att Jan Björklund tar avstånd från
            Birgitta Ohlssons uttalande. Det som är oroväckande är att Birgitta
            Ohlsson ofta utpekas som kronprinsessan i Folkpartiet och eventuell
            efterträdare till Jan Björklund. Med den inställning som hon har
            är det en oroväckande utveckling inom Folkpartiet, om man nu vänder
            och intar den ställningen i stället.
          </note>
          <note>
            Det är glädjande att Jan Björklund tar avstånd från att upplösa
            nationalstater, för det är det som det i förlängningen innebär
            när man ska bilda den federala staten.
          </note>
          <note>
            Sverigedemokraterna är absolut för ett europeiskt samarbete –
            vi vill ha frihandelsavtal och så vidare – men vi tror att ett
            bra samarbete för fred bygger på suveräna stater. Det bygger inte
            på ett monsterbygge där man tvingar stater till vissa gemensamma
            värderingar. Vi har sett vad som har hänt i andra unioner. Vi
            har sett vad som händer när man tvångsansluter länder i olika
            unioner och kommer med överstatliga propåer. Vi har sett det i
            Jugoslavien, Sovjetunionen, Tjeckoslovakien och så vidare. Allt
            fler vill ha makt över sin egen vardag.
          </note>
          <note type="speaker">
            Anf. 75 Utbildningsminister JAN BJÖRKLUND (FP) replik:
          </note>
          <note>
            Fru talman! Det är en oerhört grotesk argumentation att jämföra
            Europeiska unionen med Sovjetunionen. Det är så magstarkt att
            man häpnar. Sovjetunionen var en diktatur, en av världens värsta.
            Den grundades med våld och hölls ihop med våld. Så fort människor
            själva fick bestämma valde alla länder att gå ur den efter murens
            fall.
          </note>
          <note>
            I EU är det precis tvärtom. Vartenda land som har gått in har
            gjort det av egen fri vilja efter demokratiska beslut i val och
            folkomröstningar. Varje ökning av EU:s befogenheter sker efter
            beslut och godkännande i folkvalda parlament. Bara fria demokratier,
            liberala och öppna länder får vara med i EU.
          </note>
          <note>
            Det är väl där skon klämmer, Björn Söder, att ni är emot öppenheten
            och öppna gränser. Det som EU bygger på är att vi ska kunna samarbeta
            mycket och vara tillsammans med andra. Ni vill inte det. Ni vill
            bygga murar runt Sverige. Där står vi väldigt långt ifrån varandra.
          </note>
          <note type="speaker">
            Anf. 76 JONAS SJÖSTEDT (V) replik:
          </note>
          <note>
            Fru talman, Jan Björklund och åhörare! Jan Björklund tog med
            rätta upp bakslaget i PISA-undersökningen i sitt anförande och
            uttryckte sin sorgsenhet över resultaten. Det finns faktiskt ett
            område där Sverige är i världstopp, enligt PISA, och det är undervisningen
            i svenska. Bara Finland är bättre på det.
          </note>
          <note>
            Skämt åsido, svensk skola har enorma utmaningar framför sig för
            att komma tillbaka till en utbildning där elever inte lämnas bakom
            de andra, där man klarar kraven, där man går ut grundskolan och
            gymnasieskolan med godkända betyg.
          </note>
          <note>
            Jan Björklund har hållit ett enormt tempo i sina reformer. Ibland
            har det gått så snabbt att han har fått återta en del av dem.
          </note>
          <note>
            Det är intressant att se att du nu börjar backa från en del av
            grundstommarna i det som jag uppfattar som den borgerliga skolpolitiken,
            och det är själva marknadstänkandet, att skolan är en marknad
            som andra marknader. Det är ju det som har lett till att man inte
            litar på skolan längre, att man tänker att man kanske inte kan
            låta sina barn börja i den närmaste skolan, för de kanske inte
            får en bra utbildning där.
          </note>
          <note>
            Skolan ska inte vara en marknad. Skolan ska vara jämlik och rättvis
            och ge alla barn en bra start i livet. Här finns ett ideologiskt
            dilemma för borgerligheten i att släppa in vinstintresset. Jag
            har med intresse sett hur du börjar angripa riskkapitalbolagen,
            som är de mest kortsiktiga ägarna, som olämpliga i skolan. Ibland
            låter du nästan lite grann som jag.
          </note>
          <note>
            Det kommer några följdfrågor här som splittrar regeringen på
            ett intressant sätt inför valet när det gäller synen på riskkapitalbolagen
            i skolan. Är det bara de nya riskkapitalbolagen som du är emot?
            Tänker du också se till att Wallenberg och Academedia, som ju
            är gigantiska aktörer med massor av pengar, får dra sig ur skolan?
            Eller ska bara vissa riskkapitalbolag få finnas där?
          </note>
          <note>
            Ska de andra som plockar ut massor av vinstpengar i egna fickor
            och har låg lärartäthet och få specialpedagoger få fortsätta,
            bara de inte finns i riskkapitalbolagsform?
          </note>
          <note type="speaker">
            Anf. 77 Utbildningsminister JAN BJÖRKLUND (FP) replik:
          </note>
          <note>
            Fru talman! Vi ska nu analysera PISA-undersökningen väldigt noga.
            Det är inte bara så att poängen gått ned, utan man får också väldigt
            många förklaringar när man studerar den noggrant på djupet. Vi
            ber nu en internationell skolkommission att göra detta med framstående
            experter, men redan i den analys som PISA-ledningen i OECD har
            gjort ser vi ett antal saker.
          </note>
          <note>
            Alla de länder som ligger bra till inklusive Finland, som Jonas
            Sjöstedt nämnde – Finland sjunker något i PISA-undersökningen
            men ligger hästlängder före Sverige – har betyg tidigt, har studiedisciplin
            och har hög status på läraryrket. De har ett antal saker som vi
            i Sverige har saknat.
          </note>
          <note>
            Man kan sedan titta på ett par andra saker utöver det som Jonas
            Sjöstedt tar upp: segregationen och fritt skolval. Enligt PISA
            är skolsegregationen i Sverige bland de minsta i världen. Den
            har dessutom legat still sedan 2003. Den har inte ökat, vilket
            Sjöstedt ständigt påstår. Det finns inga som helst belägg för
            det, om vi nu ska hålla oss till vetenskap och forskning. Det
            finns inga belägg för att skolsegregationen och den socioekonomiska
            sammansättningen av elevgrupper på olika skolor skulle ha förändrats
            sedan 2003, när ni själva styrde. Det finns heller inga som helst
            belägg i PISA för att det fria skolvalet skulle vara orsaken till
            att resultaten sjunker i Sverige.
          </note>
          <note>
            När det gäller riskkapitalbolag kan man diskutera dessa frågor
            även om det inte påverkar resultaten. Man kan vara för eller emot
            dem ändå. Jag är för friskolor. Jag tycker att det ska finnas
            valfrihet. Det är en fantastisk reform att föräldrar får bestämma
            vilka skolor deras barn ska gå i.
          </note>
          <note>
            Däremot tycker jag, vis av erfarenhet, att ett par saker behöver
            omprövas. Det handlar om de kortsiktiga ägarna. Det är att förenkla
            att säga att det är riskkapitalbolag. Det är de företagsägare
            som är kortsiktiga till sin natur, dock oftast riskkapitalbolag,
            som inte bör vara ägare av friskolor. Det är en ståndpunkt som
            vi har kommit fram till, visa av erfarenheterna. Men Sjöstedts
            linje innebär att förbjuda friskolor över huvud taget, och det
            är inte aktuellt. Valfriheten och friskolorna har kommit för att
            stanna.
          </note>
          <note type="speaker">
            Anf. 78 JONAS SJÖSTEDT (V) replik:
          </note>
          <note>
            Fru talman! Jag tror inte att Jan Björklund riktigt hann svara
            på frågan, så jag ställer om den för säkerhets skull.
          </note>
          <note>
            Det är en väldigt intressant, djupgående och ideologisk splittring
            som går rakt igenom regeringen nu i synen på vinstintresset i
            skolan. Annie Lööf och Jan Björklund står ju väldigt långt ifrån
            varandra i retoriken i dag.
          </note>
          <note>
            Då är min fråga: Om du inte vill att nya riskkapitalbolag ska
            in – och jag är överens med dig, Jan Björklund – varför ska då
            Wallenberg få vara kvar? Ska inte han också ut ur den svenska
            skolan? Eller är det vissa riskkapitalbolag som ska få plocka
            ut vinstpengar direkt till de öar där de brukar husera? Det är
            den ena frågan. Svara gärna!
          </note>
          <note>
            Den andra frågan är: Om man byter bolagsform och plockar ut lika
            mycket pengar som i stället för att gå till lärare, lokaler och
            specialpedagoger går till någon som berikar sig, är det mer okej
            än att vara ett riskkapitalbolag?
          </note>
          <note>
            Folkpartiets linje är retorik, men den är i grunden oklar. Vad
            menar ni egentligen?
          </note>
          <note type="speaker">
            Anf. 79 Utbildningsminister JAN BJÖRKLUND (FP) replik:
          </note>
          <note>
            Fru talman! Det finns ett antal företag som har som företagsidé
            att gå in och äga kortsiktigt. Det är själva kärnidén i företaget.
            Man upprättar en fond, går in och äger 5–8 år och går sedan ur.
            Det är inte svårt att identifiera dessa ägare, för de säger öppet
            att det är idén.
          </note>
          <note>
            Vi kallar detta lite slarvigt för riskkapitalbolag. Det är ingen
            juridisk form utan ett ord vi använder oss av. Formen är dock
            att de går in och äger kortsiktigt, vilket de säger öppet. Dessa
            ägare är olämpliga. Att äga skolor ska vara långsiktigt.
          </note>
          <note>
            Jag har dock inga som helst problem med att framgångsrika friskolor
            går med överskott. Ska vi få friskolor och ägare som går in och
            investerar och tar risker kan det inte bara vara tillåtet att
            gå med förlust. Man måste också få gå med vinst.
          </note>
          <note>
            Om det bara är tillåtet att gå med förlust startas inga friskolor.
            Detta gäller all företagsamhet. Jag begär inte att Vänsterpartiet
            ska förstå dessa drivkrafter, men de är grunden för hela västerlandets
            ekonomiska framgång.
          </note>
          <note type="speaker">
            Anf. 80 Näringsminister ANNIE LÖÖF (C):
          </note>
          <note>
            Fru talman! År 2013 gjorde ord som twerka, gubbploga och carpa
            entré i det svenska språket. Det var också året då ordet landsbygd
            plötsligt dök upp på varje partiledares tunga. Som centerpartist
            kan jag knappast göra något annat än att välkomna dem in i en
            debatt som har pågått utan dem i snart hundra år.
          </note>
          <note>
            Tyvärr verkar inte taktiken ha åtföljts av särskilt mycket tankemöda
            från oppositionens fyra partier. Det de säger rimmar nämligen
            illa med det de föreslår. De talar om lokal utveckling men vill
            i praktiken göra det svårare att bygga vid vatten, trots att vår
            strand- och kustremsa tar sig nio och ett halvt varv runt jorden.
          </note>
          <note>
            De säger jobb men menar sysselsättningsplatser. De talar om grön
            skatteväxling men menar röd skattehöjning. De prisar entreprenörer
            men tvekar inte en enda sekund med att låta dessa betala priset
            för en budget med stora hål.
          </note>
          <note>
            Hästlasagne var ytterligare ett nyord i det svenska språket 2013.
            Det betyder ungefär att innehållet i en produkt inte riktigt stämmer
            överens med marknadsföringen. Det är dags att oppositionens politik
            får en korrekt innehållsförteckning. Om nio månader är det val,
            och Sverige förtjänar att få veta vad det köper.
          </note>
          <note>
            Fru talman! En av anledningarna till att landsbygdsborna blir
            färre är att de är äldre än genomsnittssvensken. En av de största
            utmaningarna är därför att ge unga som vill en möjlighet att stanna
            kvar på mindre orter, att flytta tillbaka eller att flytta dit
            för första gången.
          </note>
          <note>
            För att detta ska bli möjligt krävs attraktiva samhällen. Det
            betyder bra kommunikationer och bra bostäder, men framför allt
            betyder det jobb. Det går inte att gena i kurvorna. Det finns
            inga magiska tillväxtpreparat eller glesbygdsdopning. Jobben måste
            komma först.
          </note>
          <note>
            Här finns ett av de viktiga vägskälen inför valet i september.
            Jag är övertygad om att det är låga kostnader för att anställa
            människor som leder till jobb. Det gäller särskilt unga, som har
            svårt att ta sig in på arbetsmarknaden.
          </note>
          <note>
            Oppositionen väljer som bekant en annan väg. Genom att lägga
            sten efter sten i företagens skatteryggsäck skapar de krökta ryggar,
            färre jobb och större klyftor mellan samhällsgrupper och mellan
            stad och land.
          </note>
          <note>
            Den som hävdar att den bryr sig om hela landet, den som kallar
            sig solidarisk blir svaret skyldig. Hur ska fler jobb skapas om
            entreprenörerna går på knäna, svettas och sliter under tyngden
            av 30 miljarder i ytterligare skatt?
          </note>
          <note>
            Fru talman! Ungdomsarbetslösheten finns överallt, men på landsbygden
            och i många mindre samhällen går det sämre än för landet i övrigt.
            140 000 unga människor saknar ett jobb att gå till. Det delar
            Sverige, det gör att vi växer i otakt och det gör att vi får samhällen
            där ilskan och utanförskapet växer samtidigt som framtidstron
            minskar. Det oroar mig.
          </note>
          <note>
            Jag är övertygad om att detta även håller Stefan Löfven och Mikael
            Damberg vakna om natten. Men problemet är som vanligt inkonsekvensen
            mellan vad de säger och vad de gör, mellan hur de deklarerar varan
            och vad som finns i den.
          </note>
          <note>
            Ett av de största sveken med Socialdemokraternas hästlasagnepolitik
            är att den slår undan benen för unga människor och för människor
            som har jobb i de branscher som växer snabbast, nämligen inom
            tjänstesektorn.
          </note>
          <note>
            En dubblad restaurangmoms skulle innebära att tusentals småföretag
            som precis fått näsan över vattenytan åter får börja trampa vatten.
            Bara för landsbygdens restauranger och turistföretag innebär S-politiken
            en halv miljard i ökade kostnader. Den verkliga smällen kommer
            för småorternas företag, som får 2,3 miljarder i höjda kostnader
            för unga anställda.
          </note>
          <note>
            Totalt handlar den tredubblade arbetsgivaravgiften för unga om
            14 miljarder i höjda kostnader för dem som anställer unga människor.
          </note>
          <note>
            Att Socialdemokraterna sedan satsar lite på export och regionala
            företagsförmedlingar kan ses som en ganska klen tröst i sammanhanget.
            Det är som att lova en surfplatta till barnet i julklapp och leverera
            långkalsonger.
          </note>
          <note>
            Fru talman! Till sitt dream team har Damberg och Löfven rekryterat
            en mycket offensiv vänsterytter. Jonas Sjöstedt levererar också
            lovord över hela Sverige. Men även Sjöstedt gör saker som inte
            stämmer överens med vad han egentligen tycker. Förutom välfärdsföretag
            vill han förbjuda bemanningsföretag. Det är en bransch där mer
            än en fjärdedel av de anställda är mellan 16 och 24 år. Grattis!
            Många av bemanningsföretagen finns där jobben behövs som mest,
            på mindre orter och inom industrin runt om i landet.
          </note>
          <note>
            Vänsterpartiet stannar inte där. Eleven ska inte längre få välja
            skola. Undersköterskan som har tröttnat på den kommunala verksamheten
            ska inte längre få välja arbetsplats. Kvinnan som snart ska föda
            barn ska inte längre få välja barnmorska. Sjöstedts förbudslista
            är snart lika lång som listan på hans skattehöjningar, och det
            är verkligen en prestation.
          </note>
          <note>
            Fru talman! Det finns som sagt ingen glesbygdsdopning. Den som
            vill skapa tillväxt i hela landet måste börja med jobben. Vi behöver
            skapa fler jobb, framför allt i branscher som anställer många
            unga eller många människor som står långt från arbetsmarknaden.
          </note>
          <note>
            Vi behöver också bli bättre på att matcha de jobb som finns med
            de människor som i dag saknar arbete. Samtidigt som ungdomsarbetslösheten
            är hög är behovet av arbetskraft inom vissa branscher och på många
            orter stort. Det handlar om jobb i många sektorer, inte minst
            i de praktiska. Tusentals jobb behövs de kommande åren, exempelvis
            inom de gröna näringarna.
          </note>
          <note>
            Ett bra sätt att matcha efterfrågan är regeringens YA-jobb, yrkesintroduktionsanställningar,
            som dagen till ära träder i kraft i dag. Det är ett viktigt första
            steg i möjligheten att skapa jobb till unga där utbildning och
            arbete kombineras.
          </note>
          <note>
            I ett första steg kommer dessa avtal att gälla endast kollektivavtalsanslutna
            företag. Det innebär att många små företag som av olika anledningar
            saknar avtal inte får möjlighet att erbjuda unga människor jobb.
          </note>
          <note>
            Centerpartiet vill därför i ett senare skede ge fler företag
            möjlighet att använda YA-jobb. Det skulle öka möjligheten för
            riktigt små företag att anställa sin första, andra och tredje
            kollega.
          </note>
          <note>
            Vi vill också förändra Arbetsförmedlingen i grunden och låta
            den sökande själv få välja sin arbetsförmedlare genom en så kallad
            jobbpeng. Det är ett annat sätt att förbättra matchningen på arbetsmarknaden.
            Arbetsförmedlare skulle till exempel kunna nischa in sig på vissa
            branscher, vissa regioner eller vissa åldersgrupper för att på
            detta sätt matcha företag mot arbetslös.
          </note>
          <note>
            Ytterligare en viktig reform handlar om att minska avståndet
            mellan företag som anställer och dem som pluggar. Här behöver
            vi arbeta vidare på det spår som vi har påbörjat, nämligen ett
            eftergymnasialt lärlingssystem likt det man har i Tyskland. Då
            kan statusen höjas på det praktiska kunnandet samtidigt som arbetslösheten
            minskar och matchningen förbättras.
          </note>
          <note>
            Vi behöver helt enkelt göra det enklare för unga människor att
            ta det där första gyllene steget över tröskeln och in på arbetsmarknaden.
            Alla unga förtjänar en chans. Att vara ung är, som ni känner till,
            ett övergående problem. Men de strukturer som stänger många unga
            ute har varit stora under decennier – år efter år. Vi måste fortsätta
            att sänka trösklarna för unga att komma in på arbetsmarknaden.
          </note>
          <note>
            Fru talman! Centerpartiet har slagits för hela landet i över
            hundra år. Det har aldrig handlat om att någon ska växa på bekostnad
            av någon annan. Det har aldrig handlat om att någon är bättre
            än någon annan. Det har handlat om att olikheter gör oss starkare
            och om att alla ska ges chansen oavsett vilken ålder man har eller
            vilken geografisk plats man har bestämt att bosätta sig på.
          </note>
          <note>
            Jag tror att det är vägen framåt. Det är så vi bygger ett starkare
            Sverige. Det är så miljön förbättras. Det är så hela landet blir
            starkare – genom att jobben kommer i små och växande företag.
          </note>
          <note>
            Fru talman! Centerpartiet är och kommer att vara hela landets
            röst.
          </note>
          <note type="speaker">
            Anf. 81 ÅSA ROMSON (MP) replik:
          </note>
          <note>
            Fru talman! Det är lite tragiskt att Annie Lööf ägnar så stor
            del av sitt anförande åt att gå i opposition mot oppositionen
            utan att ta ansvar för den regeringsställning som partiet ingår
            i.
          </note>
          <note>
            Jag kan ha förståelse om även Annie Lööf börjar känna sig lite
            trött på alliansregeringen. Det är det många som gör i dag, inte
            minst med den ganska främmande miljö- och klimatpolitiken.
          </note>
          <note>
            Men det var inte det vi skulle tala om, utan om landsbygdspolitiken,
            som du vurmade väldigt starkt för, Annie Lööf. Tillgången på regionala
            högskolor är väldigt viktig för att man ska kunna bo kvar eller
            komma till ett ställe i hela Sverige.
          </note>
          <note>
            Alliansen har skapat ett system som flyttar pengar från de mindre
            regionala högskolorna till de större i Stockholm, Lund och Uppsala.
            Nedskärningarna leder till att högre utbildning har lagts ned,
            till exempel i Härnösand, Skara och Hässleholm. Det första exemplet
            har din företrädare Torbjörn Fälldin kraftigt protesterat mot.
            Han har till och med skickat tillbaka sin doktorshatt och klagat
            på beslutet till regeringen.
          </note>
          <note>
            Min fråga till dig, Annie Lööf, är helt enkelt: Håller du med
            Torbjörn Fälldin om att regeringens nedskärningar på högskolan
            ute i hela landet Sverige är fel eller tycker du att det är rätt
            att lägga ned lärosäten, särskilt med fokus på de mindre lärosätena?
          </note>
          <note type="speaker">
            Anf. 82 Näringsminister ANNIE LÖÖF (C) replik:
          </note>
          <note>
            Fru talman! Först och främst vill jag slå fast att högre utbildning
            är en väldigt viktig tillväxtmotor runt om i landet. Samverkan
            med det kringliggande näringslivet och praktikmöjligheter för
            studenter skapar en ofantligt stor möjlighet till regional tillväxt,
            till att minska arbetslösheten och till att matcha efterfrågan
            med det behov som finns ute i landet.
          </note>
          <note>
            Jag tycker att det är synd att Mittuniversitetet har valt att
            lägga ned sitt campus i Härnösand, men jag tycker att det är kul
            att man väljer att lyfta upp Torbjörn Fälldin i detta sammanhang.
            Nu har jag förmodligen lite mer kontakt med Torbjörn Fälldin än
            vad Åsa Romson har. Jag vet att han brinner starkt för detta,
            precis som väldigt många andra centerpartister runt om i landet.
          </note>
          <note>
            Som Miljöpartiet mycket väl vet är akademin fristående och oberoende
            i förhållande till politiken. Vi tycker att det är viktigt att
            akademin och politiken hålls isär. Vi har gjort många reformer
            tillsammans med Miljöpartiet för att stärka just det oberoendet.
          </note>
          <note>
            Mittuniversitetets styrelse, som styr över universitetet och
            är ansvarig för vilka campus som drivs, hade kunnat behålla utbildningen
            i Härnösand om man ville. Detta är ett beslut som styrelsen har
            fattat.
          </note>
          <note>
            Låt oss komma tillbaka till kärnfrågan: att vi behöver ha utbildning
            och studentplatser runt om i landet. Totalt sett har vi fler utbildningsplatser
            i dag än vad vi hade 2006. Vi har fler utbildningsplatser både
            2013 och 2014 än vad det fanns 2006. Ungefär 300 000 studenter
            går på våra högskolor och universitet runt om i landet. Det tycker
            jag är väldigt bra.
          </note>
          <note>
            Det som är viktigt för landsbygdspolitiken är att man inte särbehandlar
            landsbygden och att det finns högskolor och universitet i Östersund,
            Luleå, Jönköping och Göteborg. Men det är också viktigt att man
            inte lägger skattepålagor på de människor som ska ta sig till
            dessa högskolor och universitet och som ska få jobb efteråt och
            att man inte fördubblar kostnader likt restaurangmoms och annat.
          </note>
          <note>
            Min fråga till Åsa Romson är: Vad ska ni göra för att dessa människor
            som bor där ska kunna få jobb efter färdig utbildning?
          </note>
          <note type="speaker">
            Anf. 83 ÅSA ROMSON (MP) replik:
          </note>
          <note>
            Fru talman! Jag tolkar Annie Lööfs svar som att hon och Centerpartiet
            är fullt nöjda och därmed starkt företräder de reformer som har
            skett när det gäller finansiering av utbildningsplatser inom högskolesystemet.
            Det ska man vara om man är lojal i regeringen.
          </note>
          <note>
            Däremot har jag lite svårt att se varför man utger sig för att
            hålla landsbygdsfanan högt. När man pratar med rektorerna runt
            omkring på de regionala högskolorna är det nämligen väldigt tydligt
            att det är strukturen hos medelstilldelningen som har styrt bort
            från de små regionala högskolorna till de större universitetsstäderna.
            Det är en politik som starkt missgynnar just det samband de regionala
            högskolorna kan ha på lokal nivå.
          </note>
          <note>
            När det gäller hur vi ska transportera oss i Sverige noterar
            jag att ni i Centerpartiet måste vara väldigt nöjda och glada
            över att man har höjt banavgifterna, vilket gör det dyrare att
            åka tåg. Tåg är det som de flesta studenter försöker ta sig runt
            med i Sverige. Det är en annan fråga att kasta tillbaka: Hur tycker
            du att tågpolitiken har lyckats i alliansregeringen, Annie Lööf?
          </note>
          <note type="speaker">
            Anf. 84 Näringsminister ANNIE LÖÖF (C) replik:
          </note>
          <note>
            Fru talman! För första gången sedan 1800-talet byggs nu en ny
            stambana i Sverige. Vi har fördubblat pengarna till enskilda vägar
            sedan 2006. Vi har fördubblat pengarna till drift och underhåll
            på järnväg under den tid alliansregeringen har styrt.
          </note>
          <note>
            Vi fortsätter att sänka egenavgifterna i regeringen. Bara under
            det år som kommer sänker vi dem med en halv miljard. För en lantbrukare
            innebär det en minskad kostnad på 15 000 kronor per år. Vi har
            lagt 2 ½ miljard på bredband, och vi vill fortsätta. Om det är
            att överge eller svika landsbygden, vad innebär då er politik
            som ni förde tillsammans med Socialdemokraterna före 2006?
          </note>
          <note>
            Vi har gjort otroligt mycket för att styra om resurstilldelningssystemet
            för att stärka kvaliteten och tillgängligheten till universitet
            och högskolor runt om. Vi har gjort ofantligt mycket för att sänka
            kostnaderna för att skapa jobb. Vi kan dessutom visa på klara
            och fina besked och resultat inom miljö- och energipolitiken.
            Det lyckades inte Miljöpartiet uppbåda före 2006.
          </note>
          <note type="speaker">
            Anf. 85 BJÖRN SÖDER (SD) replik:
          </note>
          <note>
            Fru talman! Som näringsminister säger sig Annie Lööf värna om
            näringslivet och framför allt småföretagare på landsbygden.
          </note>
          <note>
            Det som toppar företagarnas lista över förslag som de anser i
            allra högsta grad skulle underlätta och förbättra företagsklimatet
            och öka anställningsbenägenheten är att minska sjuklöneansvaret.
            Vi i Sverigedemokraterna har avsatt nästan 9 miljarder kronor
            för att täcka upp detta för småföretagarna. Företag med upp till
            tio anställda ska kunna fråntas sjuklöneansvaret.
          </note>
          <note>
            Jag undrar: Vad kommer näringsminister Annie Lööf att vidta för
            åtgärder för att tillmötesgå småföretagarnas vilja?
          </note>
          <note type="speaker">
            Anf. 86 Näringsminister ANNIE LÖÖF (C) replik:
          </note>
          <note>
            Fru talman! Det stämmer att Centerpartiet värnar om Sveriges
            alla jobbskapare – de som skapar jobb från norr till söder och
            från öst till väst. Vi har därför genomfört en rad olika reformer.
          </note>
          <note>
            Om vi tar kostnadssidan först kan man dela upp den i finansiella
            kostnader, det vill säga sänkta egenavgifter och arbetsgivaravgifter.
            Där har vi riktat in kraftiga sänkningar, och det är vad vi har
            debatterat i dag. Vi har riktat sänkningarna till unga människor
            och människor som står långt ifrån arbetsmarknaden. Vi har sänkt
            kostnaderna för turistbranschen genom exempelvis en halverad restaurangmoms.
          </note>
          <note>
            Om vi sedan tittar på regelförenklingsdelen är vi ett av de få
            länder i Europa som kraftigt minskar regelbördan. Vi har också
            stoppat ett förslag som fyra partier här i riksdagen har beställt
            av regeringen, nämligen månadsuppgiftslämning. Det skulle vara
            en otrolig pålaga för många små företag runt om i landet.
          </note>
          <note>
            En annan och sista kostnad för många företag handlar om sjuklönekostnader.
            Under förra mandatperioden tog alliansregeringen bort medfinansieringen
            vid en tredje sjuklönevecka. Nu tittar vi på hur vi kan förbättra
            högkostnadsskyddet för riktigt små företag. Det högkostnadsskydd
            som finns i dag använder sig framför allt många stora företag
            av, men i regeringen tittar vi nu på ett högkostnadsskydd för
            små företags kostnader.
          </note>
          <note>
            Vi tror att det är viktigare än att i första hand ta bort andra
            sjuklöneveckan, för vet ni vad: Medarbetare är inte friska första
            sjuklöneperioden och blir sjuka vecka 2, utan vi behöver minska
            kostnaderna även under den första sjuklöneperioden.
          </note>
          <note>
            Därför kommer vi att fortsätta att göra reformer. Vi tog bort
            tredje veckan för medfinansiering. Vi tittar nu på ett högkostnadsskydd
            för den första veckan, för att underlätta för små företagare runt
            om i landet, och kommer att ge ett förslag på detta under det
            år som kommer. Sedan är det ingen hemlighet att Centerpartiet
            gärna vill se ett slopande av den andra sjuklöneveckan.
          </note>
          <note type="speaker">
            Anf. 87 BJÖRN SÖDER (SD) replik:
          </note>
          <note>
            Fru talman! Alliansregeringen har snart suttit åtta år vid makten,
            och Centerpartiet har haft ansvar för de här frågorna under lång
            tid. Det är bra att Centerpartiet driver de här frågorna, men
            som näringsminister ansvarar man ju för hela regeringens syn.
          </note>
          <note>
            Det är bra att man börjar arbeta med de här frågorna. Men den
            spontana frågan är: När skulle det i så fall vara klart? Och hur
            ser näringsminister Annie Lööf på Sverigedemokraternas förslag
            om att frånta företagen ansvaret för de tio först anställda? Det
            är ungefär samma förslag som Miljöpartiet har, förutom tröskeleffekten
            som Miljöpartiet förespråkar, som inträder vid den elfte anställda
            och som innebär att man förlorar hela fördelen genom att anställa
            en elfte person, vilket givetvis skulle minska anställningsbenägenheten.
          </note>
          <note>
            Hur ser Annie Lööf på Sverigedemokraternas förslag om att ta
            bort sjuklöneansvaret för de tio först anställda i alla företag,
            vilket mest gynnar småföretagen?
          </note>
          <note type="speaker">
            Anf. 88 Näringsminister ANNIE LÖÖF (C) replik:
          </note>
          <note>
            Fru talman! Jag har svårt att ta Sverigedemokraternas förslag
            på allvar, då de finansieras av bruna luftslott som skickar tillbaka
            män och kvinnor till krigets Syrien.
          </note>
          <note>
            Däremot skulle jag vilja koncentrera denna minut på den utveckling
            som alliansregeringen har åstadkommit inom den svenska näringslivspolitiken.
            Nyföretagandet har ökat med 38 procent jämfört med 2006. Antalet
            unga och antalet kvinnor som driver företag har också ökat sedan
            2006. Vi vill fortsätta att göra reformer för sänkta kostnader
            och minskat regelkrångel, för att fler ska ta klivet att starta
            företag och skapa jobb till andra.
          </note>
          <note>
            Bara under den senaste månaden har ett FoU-avdrag trätt i kraft,
            minskade arbetsgivaravgifter för dem som arbetar med forskning
            och utveckling. Den 1 december trädde ett investeraravdrag i kraft,
            det vill säga ett riskkapitalavdrag för en person som vill investera
            i ett annat förslag. Tillgång till kapital är en mycket kritisk
            faktor för många små företag. Det har hänt bara de senaste fyra
            veckorna.
          </note>
          <note>
            Vi har genomfört mycket, och vi är sugna på att genomföra än
            mer under nästa mandatperiod.
          </note>
          <note type="speaker">
            Anf. 89 JONAS SJÖSTEDT (V) replik:
          </note>
          <note>
            Fru talman, Annie Lööf, åhörare! Jag skulle vilja tala om Centerpartiets
            trovärdighet i vår viktigaste framtidsfråga, klimatfrågan. Jag
            menar att ni har sålt den, rent bokstavligen. Priset var 38,4
            miljoner kronor. Köpare var Bank of America Merrill Lynch. Det
            jag visar upp här är beslutet. Det är undertecknat av miljöminister
            Lena Ek. Genom det säljer Sverige en stor del av våra utsläppsrätter
            av koldioxid.
          </note>
          <note>
            Sverige är ett land som inte släpper ut lika mycket koldioxid
            som vi skulle kunna göra under de internationella avtalen. Det
            är naturligtvis bra, men det är fullständigt otillräckligt, eftersom
            vi släpper ut många gånger mer än den här planeten tål.
          </note>
          <note>
            Hur agerar då ett ansvarsfullt land när man har utsläppsrätter
            över? En del länder tar konsekvensen av det och annullerar utsläppsrätterna.
            Men Centerpartiet och miljöministern säljer dem till en amerikansk
            storbank, så att den kan sälja dem vidare, till exempel till ett
            polskt kolkraftverk, så att de bokstavligen kan elda upp trovärdigheten
            i den svenska klimatpolitiken.
          </note>
          <note>
            Fortsätter det så här är budskapet till alla de miljövänner som
            försöker minska sina utsläpp när de köper en miljöbil, när de
            isolerar huset och när de gör olika insatser: Vi kommer att sälja
            era ansträngningar – de kan eldas upp i ett kraftverk någon annanstans
            därför att vi i det här fallet kunde tjäna 38,4 miljoner kronor.
          </note>
          <note>
            Jag menar att detta är ett grundskott mot trovärdigheten i den
            svenska klimatpolitiken, och jag vill ha ett löfte från dig, Annie
            Lööf. Lovar du att ni aldrig mer kommer att sälja några utsläppsrätter
            för koldioxid?
          </note>
          <note type="speaker">
            Anf. 90 Näringsminister ANNIE LÖÖF (C) replik:
          </note>
          <note>
            Fru talman! Skillnaden mellan mig och Jonas Sjöstedt är att han
            kommer att fortsätta att vara i opposition och gasta om löften,
            medan jag kan presentera mina löften och faktiskt genomföra dem
            i praktiken.
          </note>
          <note>
            Sedan 2006 har vindkraften ökat sju gånger. Antalet miljöbilar
            har gått från 23 000 till 450 000 under den här tiden. Andelen
            förnybara bränslen i transportsektorn har mer än fördubblats.
            Före jul kom beskedet att Sverige har uppnått två av EU:s tre
            klimat- och energimål, nämligen utsläppskravet och förnybarhetskravet.
            Det senaste året har vi till exempel förbjudit bisfenol A i vissa
            produkter. Vi har nått en överenskommelse om lågenergilampor.
            Vi har vidtagit åtgärder mot svavelutsläpp. Vi har tillträtt en
            internationell konvention för kortlivade klimatgaser. Kilo för
            kilo, krona för krona, har vi dessutom redovisat hur vi ska skapa
            jobb och företagande i landet och samtidigt fortsätta att minska
            utsläppen.
          </note>
          <note>
            Det är en tuff fråga, för det handlar om att se till att vi tar
            oss an klimatutmaningen och uppfyller de målsättningar som vi
            tar, med relevanta ekonomiska styrmedel, men samtidigt skapar
            jobb och tillväxt i Sverige och i andra länder.
          </note>
          <note>
            Jag kommer att fortsätta att driva på för en resultatinriktad
            miljö- och klimatpolitik, och jag är stolt över det som Centerpartiet
            tillsammans med övriga allianskamrater har genomfört i regeringsställning.
            Vi kommer att fortsätta att vara ett föredöme i EU-kontext men
            också i internationell kontext. Att ta på sig ledartröjan är inte
            att ta på sig tagelskjortan. Därför kommer vi att fortsätta att
            ligga i framkant.
          </note>
          <note type="speaker">
            Anf. 91 JONAS SJÖSTEDT (V) replik:
          </note>
          <note>
            Fru talman! Annie Lööf svarade på mycket – men inte på frågan.
            Den handlade om försäljning av våra utsläppsrätter.
          </note>
          <note>
            Jag tycker att det är utmärkt att man bygger ut vindkraft, solenergi
            och mycket annat. Jag skulle göra det mycket mer än vad den här
            regeringen gör. Men vad nyttar det till, om allt det vi tjänar
            in – alla de utsläpp vi minskar – sedan säljs till en amerikansk
            bank för att den sedan ska kunna sälja dem vidare? Då släpps ju
            lika mycket koldioxid ut!
          </note>
          <note>
            Själva poängen med ett tak i handeln med utsläppsrätter är att
            man ska hålla det taket. Men ni har bokstavligen sålt trovärdigheten
            i den svenska klimatpolitiken genom att sälja alla de här utsläppsrätterna
            till en amerikansk storbank – det är ju det som har skett. Då
            kommer människor att känna: Det spelar ingen roll om jag tar mitt
            klimatansvar, för ni kommer att sälja det vid första, bästa tillfälle.
          </note>
          <note>
            Detta saknar trovärdighet, Annie Lööf. Jag vill att ni lovar
            mig att aldrig mer sälja våra utsläppsrätter, att respektera de
            miljövänner som gör sina insatser varje dag för att minska utsläppen
            av koldioxid!
          </note>
          <note type="speaker">
            Anf. 92 Näringsminister ANNIE LÖÖF (C) replik:
          </note>
          <note>
            Fru talman! Det finns mycket som kan förbättras inom det internationella
            utsläppshandelssystemet i Europa. Men jag hoppas också att vi
            på sikt kommer att få ett sådant globalt.
          </note>
          <note>
            Att däremot kalla Centerpartiets och alliansregeringens politik
            icke trovärdig – när jag räknade upp reformer som vi har genomfört
            sedan 2006 – är väldigt magstarkt av Jonas Sjöstedt. Vi har genomfört
            en stor, grön omställning i Sverige. Sverige är på rätt väg, och
            vi kommer att fortsätta att leverera reformer som knyter samman
            jobbtillväxt och klimatansvar.
          </note>
          <note>
            Jonas Sjöstedt blir svaret skyldig. Vad har han genomfört någon
            gång i svensk regeringsställning? Har han ens suttit i svensk
            regeringsställning och tagit något som helst ansvar för klimatet,
            för småföretagen och för hela landet? Svaret är nej.
          </note>
          <note type="speaker">
            Anf. 93 BJÖRN SÖDER (SD):
          </note>
          <note>
            Fru talman! Sverige har i dag en minoritetsregering, en minoritetsregering
            som efter mer än tre år efter valet verkar tro sig vara en majoritetsregering.
            Det är en något bångstyrig inställning som i förlängningen skapar
            osäkerhet i vårt land.
          </note>
          <note>
            Före juluppehållet fick vi en intensiv debatt här i riksdagen
            om ett femte jobbskatteavdrag och höjd brytpunkt. Med all tydlighet
            visades att Sverigedemokraterna påverkar de beslut som tas här
            i kammaren – oavsett om regeringspartierna gör allt för att i
            många fall mörka sina nederlag eller om de rödgröna partierna
            förnekar att de anpassar sig och lägger fram sina förslag utifrån
            vår politik.
          </note>
          <note>
            Före jul var det ändå Sverigedemokraternas skattepolitik som
            gick igenom här i kammaren. Ett femte jobbskatteavdrag fick majoritet,
            liksom ett nej till höjd brytpunkt.
          </note>
          <note>
            När vi nu går in i ett nytt valår är det viktigt att upplysa
            våra väljare om det inflytande vi faktiskt har i riksdagen, även
            om våra politiska motståndare och medierna vill göra gällande
            annat. Frågor som ligger i linje med partiets politik, som vi
            har varit med och drivit igenom och där regeringen har fått notera
            nederlag är till exempel
          </note>
          <note>
            Listan kan göras betydligt längre. Listan hade dessutom varit
            betydligt längre om det inte vore för att regeringsföreträdarna
            vid 80 procent av de voteringar där de förväntas åka på nederlag
            väljer att se till att det inte blir votering – allt för att förvanska
            statistiken och på så sätt slippa bli synade i sömmarna på det
            sätt som de annars skulle ha blivit.
          </note>
          <note>
            Fru talman! Sverige är på många sätt ett fantastiskt land, ett
            land att vara stolt över. Det är ett land som är byggt på solidaritet,
            där de som har lite mer hjälper de som lever under knappa förhållanden.
            Välfärdsstaten är högst central för oss sverigedemokrater. Därför
            känner jag oro över den utveckling vi har sett under de senaste
            åren. Ingenting tyder heller på att de kommande åren blir bättre,
            tyvärr.
          </note>
          <note>
            Jag skäms när jag läser om hur våra äldre får det allt sämre.
            Jag skäms över att se den mat de äter. Jag skäms över att det
            saknas trygghetsboenden, och jag skäms över att de som har byggt
            upp vårt vackra land i dag inte har råd med nödvändig sjukvård,
            tandvård och i många fall livsviktiga medikament.
          </note>
          <note>
            Den brukarundersökning som Socialstyrelsen släppte för förra
            året påvisar att Sverige inte lever upp till de förväntningar
            brukare har. Det finns tydliga indikationer på att ju sämre hälsa
            man har och ju större behov man har, desto mindre tillfreds är
            man med den hjälp som erbjuds. Endast 60 procent av de allra sjukaste
            av våra äldre anser sig vara nöjda med äldreboendet. 30 procent
            är missnöjda med måltiderna. Endast 58 procent anser sig ha goda
            möjligheter att komma utomhus, och fler än 20 procent anser att
            personalen sällan eller aldrig tar hänsyn till enskilda individers
            åsikter eller önskemål. Det är sannerligen inget gott betyg för
            äldreomsorgen i Sverige.
          </note>
          <note>
            Under 2001–2012 försvann 31 000 platser inom äldreboenden. Det
            innebär att var fjärde plats försvann under en dryg tioårsperiod.
            För samma period ökade antalet personer från 80 år och uppåt med
            34 000. Det råder platsbrist inom särskilda boenden i väldigt
            många kommuner. Närmare bestämt rör det sig enligt Boverket om
            40 procent av landets kommuner. Och om man trots allt är en av
            de lyckligt lottade, som har beviljats plats inom äldreboendet,
            dröjer det i snitt sex månader innan man kan flytta. Det är allt
            annat än värdigt.
          </note>
          <note>
            2 300 äldre står i boendekö, visar en enkät som Ekot låtit genomföra.
            19 personer av dem som står i kö är över 100 år gamla, och resterande
            är mellan 80 och 99 år. Med andra ord är det många människor som
            kanske i livets sista skede erbjuds något helt annat än den omsorg
            de har gjort sig förtjänta av. Det är både ovärdigt och orimligt.
          </note>
          <note>
            Platsbristen innebär också att de krav som en gång var praxis
            hela tiden omprövas. I dag räcker det inte med att vara ensam,
            gammal och sjuk. Det är inte skäl nog. En av anledningarna till
            den försämrade omsorgen är att vården har förskjutits till hemtjänsten,
            ett alternativ som är mycket billigare för varje enskild kommun.
          </note>
          <note>
            Fru talman! Forskning visar att det minskade antalet vårdplatser
            inte har kompenserats av den utökade hemtjänsten. De som i dag
            har hemtjänst får i snitt 70 timmar mindre hjälptid per månad
            i jämförelse med en person på äldreboende. Det är ett resultat
            som tydligt syns i form av det ökade trycket på brukarens anhöriga.
            360 000 personer i arbetsför ålder hjälper i dag en äldre, sjuk
            eller funktionshindrad närstående, dagligen eller flera gånger
            i veckan. Mellan 80 000 och 100 000 personer har tvingats gå ned
            i arbetstid eller helt sluta arbeta för att vårda. Generellt sett
            drabbar det inte minst kvinnor med lägre utbildning.
          </note>
          <note>
            Frågan kan också ses ur ett jämställdhetsperspektiv. Det är en
            jämställdhetsfråga som enligt min mening är betydligt viktigare
            och mer allvarlig än styrelsesammansättningen i börsbolag, vilka
            leksaker våra barn väljer att leka med i förskolan eller andra
            frågor som övriga partier brukar vilja lyfta upp högst upp på
            jämställdhetsagendan.
          </note>
          <note>
            Det blir inte bara ekonomiska problem för dem som väljer att
            vårda en anhörig, utan det har också stor påverkan på det sociala
            livet. En rapport från Stockholms universitet visar att fyra av
            tio kvinnor upplever att de har svårt att hinna med fritidsaktiviteter
            som en direkt påföljd av det anhörigansvar som den här regeringen
            skapat. En väl fungerande äldreomsorg, precis som barnomsorg,
            är en förutsättning för att kvinnor och män ska kunna arbeta genom
            hela livet. Försämrad äldreomsorg riskerar alltså att få konsekvenser
            på många olika plan.
          </note>
          <note>
            Fru talman! Sverigedemokraterna har i sitt budgetförslag avsatt
            betydande resurser för satsningar inom äldreomsorgen. Dessa satsningar
            inkluderar bland annat ökat stöd för socialt umgänge så att de
            äldres sociala behov uppmärksammas och genomförandet av matlyft
            för att våra äldre varje dag ska kunna avnjuta nylagad, välsmakande
            och näringsrik mat.
          </note>
          <note>
            När det gäller maten har vi de senaste dagarna kunnat följa den
            uppmärksammade kartläggning som Sveriges Television har gjort.
            Den visar att var fjärde kommun i landet inte näringsberäknar
            den mat som serveras inom hemtjänsten. Detta är inte något vi
            kan acceptera. Vi vet att undernäring och näringsbrist är ett
            stort problem inom äldreomsorgen, och vi sverigedemokrater kommer
            därför att arbeta för skärpt lagstiftning när det gäller mat inom
            äldreomsorgen – på samma sätt som har skett med skolmaten.
          </note>
          <note>
            Vi satsar vidare på
          </note>
          <note>
            På kommunal nivå har vi under flera års tid föreslagit att äldre
            ska kunna ta del av kommunala friskvårdsanläggningar kostnadsfritt.
            Vi föreslår också ökad pension samt ökad garantipension och att
            den klyfta som har uppstått i och med ett femte jobbskatteavdrag
            eller jobbskatteavdragen över huvud taget försvinner.
          </note>
          <note>
            Fru talman! Mycket kan göras om man bara vill, i många fall utan
            ökade kostnader. Engagemang, vilja och respekt för de äldre är
            något som tyvärr saknas i debatten. En välutbyggd äldreomsorg
            gör det möjligt för äldre människor att åldras med tillförsikt
            och värdighet, en värdighet de har gjort sig förtjänta av.
          </note>
          <note>
            När vi förra året debatterade att utlänningar som vistas olagligt
            i landet numera har rätt till avgiftsfri sjukvård, tandvård och
            mediciner medan svenskar får avstå från detsamma på grund av att
            de inte har råd, inledde jag mitt anförande med att säga att det
            var en skammens dag. Och det var en skammens dag när detta beslut
            fattades av övriga sju riksdagspartier, den så kallade sjuklövern,
            här inne i kammaren. Nu har någon kommun till och med gått så
            långt att man ska börja betala ut socialbidrag och bostadsbidrag
            till utlänningar som vistas olagligt i landet och inte ens har
            rätt att vara här.
          </note>
          <note>
            Det är klart att sådana prioriteringar, som sjuklöverpartierna
            nu gör, går ut över andra områden. Politik handlar om att prioritera.
            Det finns ingen outtömlig skattkista ur vilken vi kan ösa pengar
            över allt och alla. Någon eller något måste stå tillbaka när man
            prioriterar annat.
          </note>
          <note>
            Våra äldre är inte någon abstrakt grupp som existerar på ett
            papper. Det är våra mammor och pappor, mor- och farföräldrar och
            det är vi själva en vacker dag.
          </note>
          <note>
            Vi hade kunnat ha världens bästa äldreomsorg, där vi tog väl
            hand om våra äldre, som har slitit för att bygga upp det här välfärdssamhället.
            Övriga sju partier har nu framgångsrikt raserat det och fortsätter
            att rasera det genom de prioriteringar de gör. Sjuklövern är tydlig
            med att man prioriterar människor som inte har bidragit till att
            bygga detta land före dem som har slitit ut sig för detsamma.
          </note>
          <note>
            Vi sverigedemokrater är lika tydliga med vilka vi prioriterar.
            I de båda valen i år har svenska folket möjlighet att göra tydliga
            markeringar för hur man vill att vi politiker ska prioritera.
            Det är svenskarnas land, och det är svenskarnas val.
          </note>
          <note>
            I detta anförande instämde Tony Wiklander (SD).
          </note>
          <note type="speaker">
            Anf. 94 Statsminister FREDRIK REINFELDT (M) replik:
          </note>
          <note>
            Fru talman! Nu har ni lyssnat på en sverigedemokrat. Världen
            är indelad i hårt arbetande människor som finns i Sverige – de
            ska vara födda här. Resten av världen är mer eller mindre samhällsparasiter
            som inte arbetar och bara utnyttjar alla andra. Så ser världen
            ut när man är sverigedemokrat.
          </note>
          <note>
            Vi fick höra en lista med punkter där Björn Söder anser att Sverigedemokraterna
            har gjort skillnad. Några punkter var inte med. Bland annat har
            de inte haft något inflytande inom asyl- och migrationspolitiken.
            Det är en följd av en överenskommelse mellan Alliansens fyra partier
            och Miljöpartiet.
          </note>
          <note>
            Annie Lööf ställde en berättigad fråga till Mikael Damberg. Kommer
            det att vara möjligt att upprätthålla den överenskommelsen när
            socialdemokrater får inflytande i synen på arbetskraftsinvandringen?
            Mikael Damberg svarade inte på det, men hur ser Björn Söder på
            det? Vilka ligger närmast Sverigedemokraterna i synen på vad ni
            vill göra för att förändra arbetskraftsinvandringsreglerna?
          </note>
          <note>
            Vi i Alliansen ägnar varje vaken timme åt att få fler arbetade
            timmar och att öka drivkrafterna för jobb. Det är Sveriges stora
            samhällsutmaning. Jag nämnde att det handlar om drivkrafter, möjligheter
            till handel, ordning i ekonomin, konkurrenskraft, utbildningssystem
            och en verktygslåda.
          </note>
          <note>
            De fyra oppositionspartierna verkar ägna mycket tid åt motsatsen,
            hur vi ska jobba mindre. De tar bort instegsjobben ur verktygslådan.
            De har ingen ordning på sina ekonomiska förslag eftersom de bygger
            på orealistiska neddragningar av asyl- och migrationspolitiken.
            Vad värre är, de tar inte heller drivkrafterna på allvar. De vill
            gå fram med kraftiga bidragsökningar, höja a-kassan, ge mer i
            bidrag till dem som inte arbetar och finansiera det genom att
            ta ut mer i skatt av dem som arbetar.
          </note>
          <note>
            Därför undrar jag: Hur ska det ge jobb? Hur ska det uppmuntra
            människor att arbeta? Hur ska vi med den politiken få fler arbetade
            timmar?
          </note>
          <note type="speaker">
            Anf. 95 BJÖRN SÖDER (SD) replik:
          </note>
          <note>
            Fru talman! Det är uppenbart att det är en väldigt pressad statsminister
            vi ser de här dagarna och kanske fram till valet med tanke på
            opinionsmätningar och så vidare, och kanske är det också en trött
            statsminister. Jag tycker att man ser den pressade situationen
            mycket tydligt.
          </note>
          <note>
            När det gäller arbetskraftsinvandringen är vi motståndare till
            hur den sker i dag med de regelsystem som finns. Vi är absolut
            för en viss reglerad arbetskraftinvandring specifikt i områden
            där man inte kan hitta egen inre kompetens, men vi är inte för
            att öppna upp för att ta hit låglönearbetare. Det är ju kontentan
            av alliansregeringens regelsystem.
          </note>
          <note>
            Huruvida vi står nära Socialdemokraterna har jag ingen uppfattning
            om. Jag har uppfattat det så att även Socialdemokraterna har kritik
            mot arbetskraftsinvandringen. Det kanske kommer av en rädsla för
            att vi är ganska starka inom LO-kollektivet, och det är kanske
            framför allt de svenska arbetarna inom LO-kollektivet som är hotade
            av att det kommer hit personer som pressar ned lönerna. Det är
            i och för sig någonting som alliansregeringen välkomnar eftersom
            man vill pressa ned löner.
          </note>
          <note>
            Att vi har orealistiska besparingar får vi höra i tid och otid.
            Ända sedan vi kom in i riksdagen efter förra valet har vi fått
            höra att vi har räknat fel. Det har ni sagt, Fredrik Reinfeldt,
            och det kanske dög första året, men det duger inte att år tre
            komma och säga att vi räknat fel. Visa upp beräkningar på vad
            invandringspolitiken kostar! Vi har gjort mycket utförliga beräkningar
            och vi fortsätter att förfina verktygen för att få fram bättre
            siffror. Vi är helt övertygade om att det reformutrymme vi skapar
            ligger väl i underkant. Vi kan få ett mycket större reformutrymme.
          </note>
          <note>
            Kom med egna beräkningar, statsministern, och visa dem för svenska
            folket, om vi nu har fel. Stå inte bara och säg att vi har fel.
            Vi är inte för att rasera trygghetssystemen såsom alliansregeringen
            har gjort, och därför vill vi exempelvis höja a-kassan. Men vi
            skapar också nya arbetstillfällen i landet med vår politik. Jag
            hoppas att statsministern har läst vårt budgetförslag.
          </note>
          <note type="speaker">
            Anf. 96 Statsminister FREDRIK REINFELDT (M) replik:
          </note>
          <note>
            Fru talman! Ja, det har jag gjort, och det är orealistiskt att
            tro att man på kort tid kan skära bort stora delar av asyl- och
            migrationspolitiken. Dessutom underskattar ni en annan sak, Björn
            Söder, nämligen att även om en människa som flyr från förtryck
            och vill komma till ett bättre liv kanske inte omedelbart får
            jobb på den svenska arbetsmarknaden ser vi att väldigt många av
            dem efter ett tag får jobb. Mycket av den sysselsättningsökning
            vi nu ser i Sverige sker i grupper med utrikesfödda. Finns det
            på plussidan av Sverigedemokraternas beskrivning av Sverige? När
            kommer ert tack till alla de människor som kommit från andra delar
            av världen för att vara med och bygga den svenska välfärden?
          </note>
          <note>
            Vi fick höra om alla andra som hade det jobbigt. Det är alltid
            vi och de. Det är alltid bara vi som är födda här som har det
            svårt. Alla andra ska hållas borta. Jag har noterat att det snarare
            är så att Sverige byggs tillsammans, av människor som fötts här
            och de som fötts i andra länder och kommit hit. Det är mycket
            det som vi nu lutar oss mot.
          </note>
          <note>
            Ovanpå det vill ni ge mer i bidrag till dem som inte jobbar.
            Den typen av drivkrafter fungerar så att det leder till färre
            arbetade timmar och ökad arbetslöshet.
          </note>
          <note type="speaker">
            Anf. 97 BJÖRN SÖDER (SD) replik:
          </note>
          <note>
            Fru talman! Det är inte orealistiska besparingar vi gör. Det
            är bara att blicka lite utanför Helgeandsholmen och Sveriges riksdag,
            och kanske Sverige, och se hur det fungerar i andra länder. Sverige
            upplevs som ett extremt land av omvärlden. Om vi tittar på Sveriges
            migrationspolitik i dag är det vi som i en europeisk jämförelse
            är extremister. Man skrattar åt oss utomlands, och man pekar på
            Sverige som ett exempel på hur illa det kan gå för ett land som
            det för några decennier sedan gick så bra för. Det har också statsministerns
            regeringar varit bidragande i att rasera. Det är Sverige som är
            extremt i vår omvärlds ögon.
          </note>
          <note>
            Det stämmer att många av de invandrare som kommit hit fått del
            av de arbeten som har skapats. Samtidigt har vi dörren på vid
            gavel och fyller på med nya personer. Det gör att vi fortfarande
            har en mycket hög arbetslöshet bland dem som invandrat till Sverige.
            Även om de nyskapade jobben i mångt och mycket har gått till invandrare
            är det fortfarande en skyhög arbetslöshet bland invandrare eftersom
            dörren står på vid gavel, statsministern.
          </note>
          <note type="speaker">
            Anf. 98 Näringsminister ANNIE LÖÖF (C) replik:
          </note>
          <note>
            Fru talman! Jag har förstått av Sverigedemokraternas landsmöte
            att man ska locka fler kvinnor till partiet. Det kan behövas om
            man tittar på det grabbgäng som nu styr. Jag skulle därför vilja
            ställa ett par frågor om Sverigedemokraternas jämställdhetspolitik
            och syn på kvinnor.
          </note>
          <note>
            För det första ska abortgränsen sänkas från 18 till 12 veckor.
            För det andra vill man införa sambeskattning för gifta par.
          </note>
          <note>
            Rätten till fri abort även efter den 12 veckan är oerhört viktig
            för kvinnors självbestämmande och makt över den egna kroppen.
            Att inskränka den rättigheten kommer inte att leda till färre
            aborter utan bara till ökad stigmatisering och skuldbeläggande
            av de kvinnor som tyvärr behöver göra abort.
          </note>
          <note>
            Förslaget att införa sambeskattning för gifta par visar på en
            föråldrad kvinnosyn och på bristande förståelse för vad som skapar
            ekonomisk jämställdhet. Sambeskattning betyder att båda makarna
            i ett äktenskap beskattas för hälften av den gemensamma inkomsten.
            Om ett par har stora inkomstskillnader innebär det att det helt
            enkelt inte blir lönsamt för den som tjänar mindre, vilket oftast
            är kvinnan, att arbeta. Därför är risken vid sambeskattning att
            kvinnan binds till hemmet.
          </note>
          <note>
            Jag skulle vilja fråga Björn Söder: På vilket sätt leder inskränkt
            aborträtt och sambeskattning till ökad jämställdhet och ökat självbestämmande
            för kvinnor?
          </note>
          <note type="speaker">
            Anf. 99 BJÖRN SÖDER (SD) replik:
          </note>
          <note>
            Fru talman! Jag tror inte att ens Annie Lööf är för fri abort.
            Jag tror att Annie Lööf är för att vi ska behålla den gräns vi
            har i dag, nämligen 18 veckor. Den gränsen tillkom på 70-talet
            utifrån hur statusen var på den medicinska fronten, det vill säga
            när man tidigast kunde rädda ett foster. Man skulle ha en viss
            säkerhetsmarginal till när man kunde rädda ett foster. Efter 70-talet
            har mycket hänt på det medicinska området, vilket jag tror att
            Annie Lööf är medveten om. Det har gjort att man i dag kan rädda
            ett foster mycket tidigare än på 70-talet. Då bör det finnas en
            säkerhetsmarginal som måste justeras utifrån det, och därför är
            vi för att man ska sänka gränsen till 12 veckor om särskilda skäl
            inte föreligger. Jag ser det inte som något kvinnofientligt. Däremot
            är det mycket livsvänligt att ha den inställningen.
          </note>
          <note>
            När det sedan gäller våra kvinnosatsningar, att vi är ett grabbgäng
            och liknande tror jag att vårt parti på ett alldeles utmärkt sätt
            internt kan besluta om vilka som ska representera oss i Sveriges
            riksdag. Om Annie Lööf tittar på vårt budgetförslag ser hon att
            det till exempel framgår att 70 procent av våra satsningar riktar
            sig främst till kvinnor. Rätten till heltid är ett sådant förslag
            som framför allt gynnar kvinnor i den offentliga sektorn. Vad
            beträffar det familjepolitiska och vården vill vi att fler ska
            kunna ta ut sin graviditetspeng och så vidare. Jag tycker att
            Annie Lööf ska läsa vårt budgetförslag. Då ser hon att vi har
            många riktade åtgärder beträffande hur vi ska lyfta upp kvinnors
            situation i samhället.
          </note>
          <note type="speaker">
            Anf. 100 Näringsminister ANNIE LÖÖF (C) replik:
          </note>
          <note>
            Fru talman! Jag får tolka svaret om sänkt abortgräns som att
            Sverigedemokraterna kommer att hålla fast vid sitt förslag att
            inskränka rätten till abort i Sverige. Då måste jag fråga vilket
            land de har som förebild. Är det Irland, Malta, Polen? I de länderna
            är abort förbjudet men förekommer naturligtvis i det fördolda.
            Det kan vara såväl kostsamt och stigmatiserande som farligt. Det
            är de svagaste i samhället som drabbas av det. Det är ett moralförslag
            som skickar en enda signal till kvinnor i Sverige: Ert självbestämmande
            och makten över er kropp är sekundär.
          </note>
          <note>
            En fråga som Björn Söder inte tog upp gällde sambeskattningen.
            Vad handlar det om? Är det ett budskap till kvinnor som vill jobba
            att de inte ska det, för om de tjänar mindre är det inte mödan
            värt? Är det ett budskap om att deras arbete inte är lika mycket
            värt, att deras insats i arbetslivet inte gör någon skillnad och
            att det är lika bra att de stannar vid spisen?
          </note>
          <note>
            Hur kan en kraftig inskränkning av abortgränsen och sambeskattning
            av makar leda till ökad jämställdhet, Björn Söder?
          </note>
          <note type="speaker">
            Anf. 101 BJÖRN SÖDER (SD) replik:
          </note>
          <note>
            Fru talman! Nu tror jag inte att Annie Lööf tror att Sverigedemokraterna
            är för ett fullständigt förbud mot abort. På samma sätt är jag
            övertygad om att Annie Lööf vill ha en viss begränsning och inte
            ha helt fri abort.
          </note>
          <note>
            Jag sade till statsministern i ett tidigare replikskifte att
            Sverige är ett extremt land när det gäller migrationspolitiken.
            Vi är ett lika extremt land när det gäller abortpolitiken, om
            man jämför med vår omvärld. Sverigedemokraterna vill anpassa gränserna
            efter hur det ser ut i vår omgivning. Tolv veckor är fullt realistiskt
            att ha som gräns. Man kan nu rädda foster mycket tidigare än man
            kunde på 70-talet, då 18-veckorsgränsen sattes. Jag tycker att
            det är fullt rimligt att man med tanke på detta ser till att ha
            en verklighetsanpassad gräns för när man ska tillåta fri abort.
            Vi är för att man ska kunna utföra aborter också efter denna tidsgräns,
            men då ska det vara vid speciella tillfällen då det finns särskilda
            skäl till att göra detta.
          </note>
          <note>
            Allmänt sett tycker jag att politiker ska vara väldigt försiktiga
            med att lägga sig i familjers olika val om vem som ska stanna
            hemma eller inte.
          </note>
          <note type="speaker">
            Anf. 102 JONAS SJÖSTEDT (V):
          </note>
          <note>
            Fru talman! Åhörare! Valåret 2014 har börjat. Men det som ligger
            framför oss är mer än ett valår. Det är ett vägval, inte bara
            för Sverige, utan också för Europa. I grunden handlar detta vägval
            om vilka värderingar vi bygger vårt samhälle på. Vi väljer mellan
            marknadsliberal experimentverkstad och en välfärd för alla. Vi
            väljer mellan omtanke och girighet. Vi väljer mellan ett öppet
            Europa och ett Europa där högerextrema partier breder ut sig och
            får inflytande. Vi väljer mellan ett kallt samhälle och ett samhälle
            där människovärdet räknas. Vi väljer mellan samma gamla skattesänkningar
            och nya reformer. Vi väljer mellan en trött regering och ett hopp
            om en bättre framtid.
          </note>
          <note>
            Det är ett värderingsval. Ingenstans är det tydligare än i frågan
            om de privata vinsterna i välfärden. För vem har vi sjukvården,
            äldreomsorgen och skolorna? Har vi detta för eleverna, för de
            äldre och för de sjuka? Eller har vi det för att man ska tjäna
            pengar på det och för att vinstintresset ska styra utvecklingen?
            Vi väljer det förstnämnda.
          </note>
          <note>
            Detta är också tydligt när vi ser på krisen i den svenska skolan.
            Utvecklingen i skolan är ett allvarligt misslyckande som kommer
            att ha effekter under mycket lång tid framöver. Det kommer att
            påverka tiotusentals ungdomars framtidsutsikter, och det kommer
            att påverka konkurrenskraften för vårt land.
          </note>
          <note>
            En slutsats kan man dra av krisen i skolan: Marknadslösningarna
            fungerar inte inom utbildningen. Det vi ser är ganska graverande.
            Resultaten faller. Allra allvarligast är det att så många inte
            klarar skolans grundläggande krav. Chansen till en bra utbildning
            är olika beroende på var man bor och i vilken skola man får börja.
            Alldeles för få väljer yrkesprogram som ska ge fina och bra yrkesutbildningar
            och arbetskraft som vi verkligen behöver i Sverige. Vi står inför
            enorma utmaningar för den svenska skolan.
          </note>
          <note>
            Det här har stora och komplexa orsaker. Men det är uppenbart
            att blandningen av skolvalet, kommersialiseringen med vinstintresset
            och kommunaliseringen har drivit fram en alltmer ojämlik skola.
            Detta drabbar hela skolsystemet och skolans resultat.
          </note>
          <note>
            Lösningen måste bestå av flera olika delar. En del är att staten
            tar ansvar för skolans utveckling. Men då duger det inte att man
            har en sönderprivatiserad skola, för staten når ändå inte längre
            än den skola som är statlig.
          </note>
          <note>
            Vi måste få bort det kortsiktiga vinsttänkandet ur utbildningen.
            Vi vill inte se fler skolkonkurser. Vi vill inte se att de pengar
            som skulle ha gått till elevernas utbildning, lärare och specialpedagoger
            försvinner till riskkapitalisters konton på de brittiska kanalöarna.
          </note>
          <note>
            Vi menar också att man måste ompröva skolvalet. Det är rimligt
            att man tryggt ska kunna börja i den skola som ligger närmast
            ens bostad. Om det finns särskilda skäl måste man självklart kunna
            gå i en annan skola. Men skolvalet och kommersialiseringen förstärker
            uppdelningen och segregationen i skolan.
          </note>
          <note>
            Vi inser att det här inte räcker. Det är bara en del av lösningen.
            Vi behöver fler lärare, vilket gör det möjligt att ha mindre klasser.
            Vi behöver fler speciallärare tidigt i den svenska skolan. Vi
            måste ha mindre grupper redan på fritids och i lågstadiet. Varje
            barn ska få hjälp med läxläsning i skolan. Det ska inte spela
            någon roll vilken utbildning föräldrarna har. Man ska ha samma
            chans att göra sina läxor. Vi vill satsa särskilt på de skolor
            som har riktigt dåliga resultat för att lyfta dem. Då har vi en
            möjlighet att vända utvecklingen.
          </note>
          <note>
            Vi vill satsa särskilt på yrkesprogrammen. En bra yrkesutbildning
            är en bra start på yrkeslivet. Men det kräver att man också ska
            kunna gå vidare till högskolan. Om man upplever att det är en
            sorts spärr mot vidare studier senare i livet att börja på yrkesutbildning,
            då är det uppenbart att många väljer någonting annat. Det som
            gjordes var ett misstag. Men vi behöver också högre kvalitet i
            praktiken under utbildningen, en tydligare koppling direkt till
            företagen och arbetslivet och inflytande över utbildningen för
            företag och arbetsliv.
          </note>
          <note>
            Så kan vi steg för steg vända de fallande resultaten och få en
            skola som bygger på omtanken om eleverna, inte en marknadsstyrd
            skola.
          </note>
          <note>
            Även på Europanivå märks kontrasten mellan å ena sidan girigheten
            och finanskapitalet och å andra sidan omtanken om de människor
            som i dag drabbas av krisen. Det vi ser är en europeisk union
            som räddar banker med miljarder euro – det är fullständigt svindlande
            summor – men låter miljoner unga gå arbetslösa.
          </note>
          <note>
            Vänsterpartiet är och har varit den främsta kritikern av denna
            misslyckade ekonomiska politik. Vi motsätter oss konsekvent hur
            EU river ned välfärden och arbetsrätten runt om i krisländerna.
            Vi ser hur denna åtstramningspolitik har varit direkt kontraproduktiv.
            Vår trovärdighet är här hög. Vi spelade en avgörande roll för
            att Sverige i dag står fritt från euron. I dag försvarar inte
            ens Jan Björklund valutaunionen längre. Han var nog den siste.
          </note>
          <note>
            Vi har också förslagen på hur vi kan göra saker bättre. Vi vill
            ha bättre villkor för löntagare, som nu tvingas lämna sina hem
            i stort antal för att söka försörjning på annat håll. Vi verkar
            för kvinnors rättigheter och för en human flyktingpolitik. Hur
            djup krisen än är i Europa är det betydligt värre i länder väldigt
            nära oss.
          </note>
          <note>
            Vi tror inte att lösningen är mer centralstyre, växande EU-makt
            och den okänslighet som Bryssel i dag står för. Europeiska unionen
            marknadsfördes som en sorts stor tågluff för ungdomarna i Europa.
            Skillnaden mellan propagandan och verkligheten kunde inte ha varit
            större. Många hade aldrig råd att ge sig ut på någon tågluff.
            Men väldigt många tvingas i dag att lämna sina hem och familjer
            för att söka försörjning via vilket jobb som helst någon annanstans.
            Studenter i Madrid och Aten får drömma om ett jobb på McDonalds
            i Frankfurt. Sådant har EU blivit. EU är en del av problemet,
            inte en del av lösningen. Svaret är mindre makt åt EU och mer
            vänsterpolitik.
          </note>
          <note>
            Valet 2014 kommer att handla om värderingar, om vilket samhälle
            vi ska ha. Det kommer inte att vara en kamp om lämpligheten mellan
            olika personligheter. Det kommer att handla om vilket samhälle
            vi vill se.
          </note>
          <note>
            På fyra grundläggande områden måste Sverige lägga om kursen.
          </note>
          <note>
            Vi måste bygga ett samhälle som har mindre klyftor mellan rika
            och fattiga och mellan män och kvinnor. Det går faktiskt bakåt
            när det gäller den ekonomiska jämställdheten i Sverige. Det hänger
            ihop med högerns ekonomiska politik. Den får den effekten om man
            bedriver den som regeringen gör.
          </note>
          <note>
            Vi måste inse att det totala marknadstänkandet och privatiseringarna
            på område efter område, allt från skola till järnvägsunderhåll
            och apotek, har misslyckats. Det är dags att ta bort de ideologiska
            skygglapparna och återupprätta välfärdssamhället.
          </note>
          <note>
            Vi ser hur otryggheten inte leder till arbete. De arbetslösa
            har en låg a-kassa. Sjuka känner sig inte säkra med sjukförsäkringen.
            Tanken var att det skulle ge arbete.
          </note>
          <note>
            Om det hade stämt, om otrygghet hade gett arbete, då hade vi
            haft full sysselsättning i Sverige i dag. Så stor har otryggheten
            blivit. Men vi har inte det, eftersom människor inte fungerar
            så. De fungerar på ett annat vis.
          </note>
          <note>
            Sist men inte minst vill vi att Sverige ska vara ett land att
            vara stolt över i klimatarbetet. Det är den stora framtidsfrågan.
          </note>
          <note>
            Jag önskar att om några år kommer studiebesökare till Sverige
            och ser på hur vi gjorde och hur ett land kan vara både välfärdsstat
            och industrination och samtidigt minska utsläppen av växthusgaser.
          </note>
          <note>
            Inget mindre än det ska vi nöja oss med, fru talman.
          </note>
          <note type="speaker">
            Anf. 103 Statsminister FREDRIK REINFELDT (M) replik:
          </note>
          <note>
            Fru talman! Uttalandet från Vänsterpartiets kongress gör mycket
            tydligt att man vill lämna det man kallar marknadsdogmer. I grunden
            är ni emot marknadsekonomin helt och hållet, Jonas Sjöstedt.
          </note>
          <note>
            Frågan är bara vad som ska komma i stället och var det ni vill
            ha i stället finns i världen. Var finns ett samhälle där det inte
            längre råder marknadsekonomi som ni menar är ett exempel att följa?
            Det vore intressant att höra.
          </note>
          <note>
            Jag tycker att det är lite märkligt att Vänsterpartiets ordförande
            kommer hit från en partikongress och har en lång inledning där
            han inte ens nämner det som kongressen sände med som hälsning,
            som det viktigaste för Vänsterpartiet att nu göra.
          </note>
          <note>
            I ett Sverige där vi kämpar varje dag för att få fler arbetade
            timmar har Vänsterpartiet nu slagit fast att målet är att vi ska
            jobba mindre.
          </note>
          <note>
            Ni hörde Halvan här tidigare. Det är Miljöpartiet. Här står nu
            Helan. Här ska vi inte gå ned från 40 till 35 timmar. Nu ska vi
            ned till 30 timmars arbetsvecka.
          </note>
          <note>
            Det är den enskilt dyraste reform som Vänsterpartiet går till
            val på. Det nämner inte ens partiordföranden. Det är över 10 miljarder
            kronor per år i påverkan på offentliga finanser. Det kommer att
            driva ned Sverige i recession.
          </note>
          <note>
            Vilka är det som jobbar heltid i Sverige? Vilken enskild grupp
            är mest överrepresenterad här? Det är friska män mitt i livet.
            Vänsterpartiets största valreform riktar alltså in sig på att
            friska män som har arbete och har det bra ska få jobba lite mindre.
          </note>
          <note>
            Av alla samhällsproblem som Vänsterpartiet har sett och allting
            ni vill rätta till kom ni fram till: Den sak vi vill göra, som
            kostar mest, är att förbättra för arbetsföra friska män mitt i
            livet. Hur, Jonas Sjöstedt, kom Vänsterpartiet fram till den idén?
          </note>
          <note type="speaker">
            Anf. 104 JONAS SJÖSTEDT (V) replik:
          </note>
          <note>
            Fru talman! Jag skulle vilja råda Fredrik Reinfeldt att läsa
            vårt partiprogram. Där kan han läsa att man behöver marknader
            i en modern ekonomi. Det kommer vi också att behöva i Sverige
            i framtiden för att avgöra varor och priser, till exempel.
          </note>
          <note>
            Men det innebär inte att marknaden passar i alla delar av människors
            liv. Marknaden passar inte så bra som drivkraft när man ska ta
            hand om människor som är på väg mot slutet av livet. Marknaden
            passar inte så bra för att ha en bra skola. Vi kan se det med
            de stora skolkonkurserna till exempel.
          </note>
          <note>
            Där finns skillnaden mellan dig och mig. Jag är inte fundamentalisten
            som tror att marknaden hör hemma i varje vrå av våra liv, för
            det gör den inte. Det är på det viset.
          </note>
          <note>
            Arbetstidsförkortning kommer självklart att vara viktigt. Viktigast
            för oss inför valet är frågan om att få bort de privata vinsterna
            ur välfärden. Det är vårt stora löfte till väljarna att göra någonting
            åt det. Men vi skulle också gärna korta arbetstiden.
          </note>
          <note>
            Vi har gjort det förut. Varenda gång i Sveriges historia som
            vi har kortat arbetstiden har högern låtit precis som Fredrik
            Reinfeldt. Det blir för dyrt. Det går inte. Det är helt omöjligt.
          </note>
          <note>
            Går vi tillbaka till när man införde åtta timmars arbetsdag,
            vad sade högern då? Hur lät det när man genomförde 40 timmars
            arbetsvecka? Det lät likadant. Men hör man i dag någon moderat
            stå och säga: Det är dags att gå tillbaka till tio timmars arbetsdag
            och sex dagars arbetsvecka? Nej.
          </note>
          <note>
            Moderna länder kortar arbetstiden. Tyskland gör det, Frankrike
            gör det, och stora branscher i Danmark gör det också. Jag är säker
            på att den dagen vi har gjort det även i Sverige, Fredrik Reinfeldt,
            kommer inte ni att vara emot det. Folk kommer att tycka att det
            är helt naturligt.
          </note>
          <note>
            Vi inser att det tar tid. Det tar reformutrymme. Men det är naturligt
            att när produktiviteten ökar kan man arbeta mindre. Vad får vi?
            Jo, vi får människor med mera tid för sina barn, för kultur och
            för att leva.
          </note>
          <note>
            Ekonomin är viktig. Den kommer man aldrig undan. Men målet med
            ekonomin är någonting större, att bygga goda liv, och det ska
            vi göra.
          </note>
          <note type="speaker">
            Anf. 105 Statsminister FREDRIK REINFELDT (M) replik:
          </note>
          <note>
            Fru talman! Det är ingen som bedömer att det är så det ser ut.
            Det är inget som hindrar någon att jobba mindre i dag. Väldigt
            många kvinnor, olyckligtvis tycker jag, har gått ned på deltid.
            Men det är inte vad ni, Jonas Sjöstedt, föreslår.
          </note>
          <note>
            Ni föreslår att man ska jobba mindre med bevarad lön, och sedan
            ska ni låtsas som att det inte har någon kostnad och att detta
            inte har någon påverkan på offentliga finanser.
          </note>
          <note>
            Det finns inga utom Vänsterpartiets kongressledamöter som tror
            på detta, inga som är seriösa. Det måste vi vara i den offentliga
            debatten. Vi måste erkänna att saker och ting kostar.
          </note>
          <note>
            Om vi ska jobba mindre, om de friska männen mitt i livet som
            är arbetsföra ska få lättnader med Vänsterpartiet, får det andra
            konsekvenser. Då minskar de offentliga budgetarna. Då blir det
            färre arbetade timmar. Då minskar vår ekonomi, den krymper.
          </note>
          <note>
            Det är vad man har upplevt i Grekland. Där har man mindre råd
            med allt det goda som Jonas Sjöstedt vill tala om. Politik får
            konsekvenser. Vänsterpartiets kongress valde. Det viktigaste var
            de friska arbetsföra männen. De ska få lättnader.
          </note>
          <note>
            Nu har Jonas Sjöstedt fått ordern att driva den frågan. Det låtsas
            han inte om när han står här i talarstolen. Vi följde kongressen.
            Detta är fel svar på Sveriges utmaningar.
          </note>
          <note type="speaker">
            Anf. 106 JONAS SJÖSTEDT (V) replik:
          </note>
          <note>
            Fru talman! Om Fredrik Reinfeldt hade haft rätt skulle de tidigare
            arbetstidsförkortningarna ha varit en katastrof. De hade helt
            enkelt inte varit möjliga, men det var de.
          </note>
          <note>
            Man använde produktivitetsutvecklingen under 70-talet, som hade
            ett ganska besvärligt konjunkturläge, och gjorde en ganska kraftfull
            reducering av arbetstiden. Man har gjort det i den tyska metallindustrin,
            världens mest framgångsrika exportindustri. Man har gjort det
            i Frankrike. Det kan göras här också.
          </note>
          <note>
            Självklart kan det också ske genom en omfördelning av löneandelens
            del av produktionsvärdet. Det vore på tiden, eftersom den faller.
          </note>
          <note>
            Vet du, Fredrik Reinfeldt: Vi kommer alltid att drömma lite större
            än vad ni gör. Vi kommer alltid att drömma: Ja, bägge kan jobba
            heltid och ändå hämta i tid på förskolan.
          </note>
          <note>
            Ja, man ska orka jobba tills man är 65 år och inte slita ut sig.
            Det ska också gälla vårdbiträdet och metallarbetaren. Ja, livet
            är mer än arbetet.
          </note>
          <note>
            Det kommer vi att fortsätta att drömma om. Jag förstår att det
            är främmande för dig, men vi är sådana.
          </note>
          <note type="speaker">
            Anf. 107 ÅSA ROMSON (MP) replik:
          </note>
          <note>
            Fru talman! Jag tänkte också ta upp ett tema från er kongress,
            Jonas Sjöstedt. Jag ska börja med att tacka för att du tog strid
            mot dina partivänner som ville förbjuda alternativ inom skola
            och omsorg. Jag tror att det var klokt.
          </note>
          <note>
            Det är uppenbart i det moderna samhället att det inte bara är
            det offentliga som kan driva på en utveckling och se vad olika
            människor behöver i det läget när de behöver omsorg eller går
            i skolan.
          </note>
          <note>
            Du talade tystare om hur ni bakvägen vill sätta stopp för enskilt
            drivna byskolor. Ni vill att det är kommunen som ska bestämma
            huruvida det ska få finnas något annat än offentliga skolor. Det
            betyder att när kommunen bestämt att den inte längre vill driva
            en byskola är det ett beslut som innebär att inte heller någon
            annan får starta en skola. Även om det skulle finnas engagerade
            och motiverade lärare och ett engagerat föräldragäng som vill
            ta över och själva driva denna byskola vidare kommer de att få
            nej om Vänsterpartiet bestämmer i kommunen.
          </note>
          <note>
            Jag har aldrig träffat en vänsterpartist i en kommun som har
            sagt ja till enskilda alternativ. Det var också uppenbart på er
            kongress att ni har ett väldigt starkt motstånd mot detta.
          </note>
          <note>
            Min fråga till dig är helt enkelt: Varför ska barnen i byskolorna
            behöva bli skjutsade långa vägar när kommunen har bestämt att
            lägga ned deras skola? Det gäller trots att de har lärare och
            föräldrar som är villiga och har en passionerad idé om hur de
            ska få skolan att ha en bra utbildning för deras barn.
          </note>
          <note type="speaker">
            Anf. 108 JONAS SJÖSTEDT (V) replik:
          </note>
          <note>
            Fru talman! Jag tackar för frågan. Det är en väldigt viktig och
            central fråga i debatten om hur vi ska organisera välfärden i
            framtiden.
          </note>
          <note>
            Låt mig tydliggöra att lika konsekventa motståndare som vi är
            till vinstuttaget i välfärden, lika tydligt kan vi se att i delar
            av välfärden är det bra och positivt att kunna ha andra icke vinstdrivna
            alternativ. Det gäller kooperativen för personlig assistans. De
            är inte våra motståndare. De är våra vänner. Stadsmissionens äldreomsorg
            har ofta bra kvalitet men blir i dag ibland utkonkurrerad av de
            stora jättarna.
          </note>
          <note>
            Jag var glad att Vänsterpartiets kongress var så fantastiskt
            tydlig i den här frågan. Jag såg mig om i salen när vi voterade
            om att allt skulle vara offentligt. Jag såg två röstkort i luften
            av 240. Det partiet är vi, och det tycker jag är bra. Men vinstintresset
            ska bort. Där kompromissar vi inte så enkelt, och helst inte alls.
          </note>
          <note>
            Jag har mött många vänsterpartister som är engagerade i både
            kooperativa vårdcentraler och i byskolor. Jag tycker att det är
            rimligt att dessa alternativ finns. Det är inte på något sätt
            vårt huvudmål att komma åt dem. Jag tycker att de har en funktion.
            Men det måste vara demokratin som bestämmer hur skattepengarna
            används. Jag kan inte se vem som annars skulle göra det.
          </note>
          <note type="speaker">
            Anf. 109 ÅSA ROMSON (MP) replik:
          </note>
          <note>
            Fru talman! Det är det som gör att det blir så tydligt att Jonas
            Sjöstedt vill föra kammaren och tittarna bakom ljuset. Du säger
            att ni gillar alternativen när du vet att dina partikamrater ute
            i kommunerna i samma sekund som de fattar beslut om att de inte
            längre vill driva byskolan kommunalt säger att den inte heller
            ska kunna tas över av de engagerade lärarna eller de passionerade
            föräldrarna som värnar att barnen inte ska behöva skjutsas långa
            vägar från byskolan.
          </note>
          <note>
            Det är det som är realiteten när du säger att man ska bestämma
            om detta lokalt. Du vill ta bort etableringsfriheten för skolor
            – den etableringsfrihet som är den enda garant som byskolorna
            i dag har när man står inför problemet att kommunen gör en annan
            värdering av hur skolan ska organiseras i deras kommun. Alla vänsterpartister
            som jag någonsin har träffat i kommunala sammanhang säger med
            en röst: Nej, det här ska kommunen bestämma helt över!
          </note>
          <note>
            Jag är väldigt orolig över denna utveckling. Du är ute och talar
            jättemycket om att det bara är vinsterna som är problemet, men
            när vi tittar ute i landet på vad som är den stora diskussionen
            är det just byskolorna. Och där är Vänsterpartiet tydligt: Man
            vill ta bort etableringsfriheten. Man hotar byskolorna i Sverige.
          </note>
          <note type="speaker">
            Anf. 110 JONAS SJÖSTEDT (V) replik:
          </note>
          <note>
            Fru talman! Någon fri dragningsrätt på skattepengar borde inte
            finnas, men det gör det. Det ska vara demokratin som avgör var
            skattepengar går någonstans. Men redan i dag finns det massor
            med kommuner där Vänsterpartiet styr där det finns kooperativ
            barnomsorg, till exempel, som vi är för. Vänsterpartister är ofta
            engagerade i detta i de här kommunerna. Men jag tycker att det
            är rimligt att man fattar demokratiska beslut om detta precis
            som om andra former av barnomsorg.
          </note>
          <note type="speaker">
            Anf. 111 Näringsminister ANNIE LÖÖF (C) replik:
          </note>
          <note>
            Fru talman! Jonas Sjöstedt och jag har mötts i otaliga debatter
            som handlar om människors självbestämmande och om framtidens välfärd
            ska bestå av en mångfald av olika högkvalitativa aktörer eller
            om det ska vara likt en kolchos – storskaligt, enformigt och statligt
            styrt.
          </note>
          <note>
            Jag har till dagens debatt tittat lite på hur medarbetarna inom
            vården själva svarar i Jobbhälsobarometern, som genomförs av Svensk
            Företagshälsovård och Svenskt Kvalitetsindex, när det gäller deras
            arbete. Jag skulle vilja fråga Jonas Sjöstedt om han är medveten
            om ifall det är i privat eller i offentligt driven vård som flest
            säger att de är nöjda med sin personalledning, flest upplever
            att de har möjlighet att påverka sina arbetsuppgifter, flest tycker
            att lönen är rimlig för arbetsuppgiften, flest tycker att de hinner
            med sina arbetsuppgifter, flest får den utbildning som de behöver
            och flest är nöjda med sin arbetsgivare.
          </note>
          <note>
            Påståendena gäller medarbetare inom vården, som sagt. Kan Jonas
            Sjöstedt svara på om det handlar om medarbetare som är anställda
            inom offentligt driven vård eller privat driven vård?
          </note>
          <note type="speaker">
            Anf. 112 JONAS SJÖSTEDT (V) replik:
          </note>
          <note>
            Fru talman! Jag vet inte vilken undersökning som Annie Lööf refererar
            till. Men när Kommunal frågade sina medlemmar ville de hellre
            jobba åt kommunen. Jag inser att det finns problem i offentlig
            omsorg och välfärd, och vi vill göra någonting åt det. Vi har
            en politik för det. Vi har mer resurser, vi har rätt till fortbildning,
            vi har högre personaltäthet och vi har fasta jobb. Vi har heltider.
            Det är sådant som verkligen skulle göra skillnad.
          </note>
          <note>
            Men det vi ser är ett tydligt mönster med de privata. För att
            göra vinst har man lägre personaltäthet. Det är tydligt i äldreomsorgen.
            Ofta har man lägre löner, till exempel i skolorna, när det gäller
            lärare och privata skolor. Man har mycket mer otrygga anställningsformer.
            Hur duktiga de som arbetar med de här verksamheterna än är så
            påverkar detta möjligheten att göra ett bra jobb. Jag vill att
            alla ska ha den möjligheten.
          </note>
          <note>
            Jag vill också öka valmöjligheterna inom det offentliga. Jag
            var nyligen och besökte ett äldreboende i Göteborg – Gerdas äldreboende.
            Det är ett kommunalt boende i det rödgrönt styrda Göteborg som
            är prisbelönt. Alla jag talade med där bland de boende lovprisade
            boendet och personalen. Personalen har makt över sin egen vardag
            och de boende har makt över sin egen dag och hur den ska se ut.
            Så bra skulle jag vilja att all äldreomsorg var.
          </note>
          <note>
            Men om vi låter vinstintresset ta över ser vi vad som sker. Då
            planerar man med några få års horisont. Då blir det lägre bemanning,
            fler otrygga jobb och mindre intresse av att satsa på att utbilda
            personalen. Vinstintresset passar inte som drivkraft där.
          </note>
          <note>
            Därför är jag övertygad om att en i huvudsak offentligt administrerad
            och ägd välfärd kompletterad med en del alternativ som inte har
            vinstintresse är den bästa formen. Det är också så enkelt som
            att miljarder helt enkelt rinner i väg – miljarder som skattebetalarna
            har betalat för att våra barn och våra äldre skulle ha det bra.
            De hamnar i fickorna på riskkapitalet, och där hör de inte hemma.
          </note>
          <note type="speaker">
            Anf. 113 Näringsminister ANNIE LÖÖF (C) replik:
          </note>
          <note>
            Fru talman! Jonas Sjöstedt målar alltmer in sig i ett hörn, och
            han blir snart ensam kvar i detta hörn. Sjöstedts syn på privata
            företag grundar sig inte på kunskap och inte på erfarenhet från
            medarbetarenkäter, utan den grundar sig på kommunism och på fördomar.
          </note>
          <note>
            Alla de påståenden som jag räknade upp tidigare – flest nöjda
            med sin arbetsledning, flest nöjda med sin lön i förhållande till
            sin arbetsinsats och flest nöjda med sin arbetsgivare – var duktiga
            medarbetare inom privat driven vård ansvariga för. Med Jonas Sjöstedts
            politik kommer de inte att få möjligheten att jobba kvar där.
          </note>
          <note>
            Min idé om framtidens välfärd handlar om högkvalitativa vårdcentraler
            – offentligt drivna, ideellt drivna och privat drivna. Det är
            inte driftsformen som är det viktiga, utan det är höga kvalitetskrav
            och viktiga och hårda kontroller. Men vi ska ha en mångfald av
            aktörer och en möjlighet för medarbetare att välja arbetsplats
            och en möjlighet för brukare att välja sin vårdcentral.
          </note>
          <note type="speaker">
            Anf. 114 JONAS SJÖSTEDT (V) replik:
          </note>
          <note>
            Fru talman! Annie Lööf befarar att jag ska bli ensam i mitt hörn.
            Jag är inte lika orolig för det. Jag står där med en fast majoritet
            av Sveriges befolkning som tycker att det är fel att ta ut privata
            vinster ur välfärden. Jag står faktiskt där med en majoritet av
            dina väljare också, Annie Lööf. Det är alla de människor som inser
            att girigheten är en dålig drivkraft i välfärden och att alla
            skattepengar ska gå dit där de är avsedda. De har sett vad som
            händer med vårdskandaler och nedlagda skolor, och de vill ha en
            välfärd att lita på.
          </note>
          <note>
            Det är viktigt att se att när vinstintresset styr sker någonting
            annat än vad som händer när behoven styr. Till exempel hamnar
            de privata alternativen i regioncenter samtidigt som sjukvården
            utarmas i stora delar av glesbygden. Om du vill ha en trovärdig
            landsbygdspolitik och släpper marknaden fri inom välfärden kommer
            du att dra resurserna till de storstäder som redan vinner. Det
            tycker jag att du ska fundera på, Annie Lööf.
          </note>
          <note type="speaker">
            Anf. 115 BJÖRN SÖDER (SD) replik:
          </note>
          <note>
            Fru talman! Vänsterpartiet gör gällande att man är ett EU-kritiskt
            parti eller motståndare till Europeiska unionen. På partiets hemsida
            står det att man är just motståndare till EU.
          </note>
          <note>
            Min fråga till Jonas Sjöstedt är: Var någonstans var Vänsterpartiet
            när Sveriges riksdag i slutet av november röstade om att man skulle
            skriva in EU-medlemskapet i den svenska grundlagen? Jag vet att
            det som står i grundlagen inte är ristat i sten. Det kan ändras,
            om än med lite större svårighet än andra riksdagsbeslut. Men det
            är en otroligt viktig symbolfråga om man nu vill göra gällande
            att man är ett starkt EU-kritiskt parti. Ändå tog man inte strid
            när det gäller att skriva in detta i grundlagen.
          </note>
          <note type="speaker">
            Anf. 116 JONAS SJÖSTEDT (V) replik:
          </note>
          <note>
            Fru talman! Jag tror att jag var aktiv EU-motståndare innan du
            fick köra moped, Björn Söder. Det är så det ser ut. Jag är fortfarande
            självklart emot EU-medlemskapet. Diskussionen om grundlagen visar
            bara att ni fortfarande inte förstår hur EU fungerar. Det spelar
            ingen roll för EU:s makt över Sverige vad som står i den svenska
            grundlagen, för EU-rätten är överordnad den svenska grundlagen.
            Det är enbart en symbolfråga.
          </note>
          <note>
            Sverigedemokrater ägnar sig gärna åt symbolpolitik, men i realpolitiken
            är man inte lika konsekvent. När ni har suttit i EU-nämnden har
            ni glatt röstat för mer makt åt EU, bara det gäller att hålla
            flyktingar borta från Europa. Det har verklig betydelse. För människor
            som kommer att dö i Medelhavet har det stor betydelse till skillnad
            från den symbolpolitik som du ägnar dig åt. Jag ger inte mycket
            för det alternativet.
          </note>
          <note type="speaker">
            Anf. 117 BJÖRN SÖDER (SD) replik:
          </note>
          <note>
            Fru talman! Symbolfrågor är givetvis viktiga. Även de praktiska
            frågorna är viktiga. Det är som sagt inte ristat i sten vad som
            står i vår svenska grundlag om EU-medlemskapet, och det påverkar
            kanske inte heller den makt som EU utövar över Sverige. Men det
            försvårar ett utträde ur Europeiska unionen, om man nu vill ha
            det, Jonas Sjöstedt. Men det är kanske inte Vänsterpartiets mål
            att vi ska lämna EU. De skulle kanske vara ganska positiva till
            EU om det inte vore för att det inte är ett renodlat socialistbygge.
            I så fall hade man kanske sjungit och lovordat dagens EU.
          </note>
          <note>
            När det gäller EU-nämnden agerar Sverigedemokraterna faktiskt
            väldigt mycket där, till skillnad från Vänsterpartiet. Det kommer
            att bli tydligare nu när vi går in i EU-valrörelsen. Jag tycker
            att det är viktigt att visa att Vänsterpartiet inte är det EU-motståndarparti
            som man ger sken av att vara.
          </note>
          <note type="speaker">
            Anf. 118 JONAS SJÖSTEDT (V) replik:
          </note>
          <note>
            Fru talman! Det är möjligt att Sverigedemokraterna agerar mycket
            i EU-nämnden, men särskilt hög kvalitet är det inte. Det kan jag
            garantera efter att ha suttit där.
          </note>
          <note>
            Det kanske låter konstigt för Sverigedemokraterna, men det är
            rimligt att en grundlag beskriver hur verkligheten ser ut. Det
            stod till exempel länge i grundlagen att konungen äger att allena
            styra riket, trots att det inte var så. Det var kanske inte riktigt
            bra. Det bör stå i en grundlag hur det faktiskt är. Sedan påverkar
            det ingenting. Väljer vi att träda ut ur EU vid en folkomröstning
            gör vi naturligtvis det oavsett vad som står i grundlagen. Det
            stod inte heller att vi var med i EU när vi gick in i den europeiska
            unionen.
          </note>
          <note>
            Ni bevisar bara att ni inte begriper hur det här fungerar, och
            jag tycker att det är ganska konsekvent i alla fall.
          </note>
          <note type="speaker">
            Anf. 119 Socialminister GÖRAN HÄGGLUND (KD) replik:
          </note>
          <note>
            Herr talman! Som har nämnts här har Vänsterpartiet nyligen avhållit
            sin kongress. Ett av besluten var, som statsministern var inne
            på tidigare men som Jonas Sjöstedt inte var lika villig att diskutera,
            att arbetstiden ska förkortas till sex timmar. En fjärdedel av
            arbetstiden ska bort. Det ville partiledningen inte göra, men
            beställningen från kongressen var tydlig. Det är Vänsterpartiets
            politik för de kommande åren. En detalj i sammanhanget är att
            vänsterkongressen inte hann med alla debatter, eftersom tiden
            tog slut.
          </note>
          <note>
            Det här beslutet, Jonas Sjöstedt, som du nu har till uppgift
            att förvalta innebär att vi ska korta arbetstiden med 25 procent.
            Lönen ska bibehållas, och det innebär att för varje timme kommer
            vi att få en löneökning på 33 procent, vilket ju är alldeles fantastiskt.
            Jag tror att få skulle vara emot det om vi badade i pengar. Men
            nu är det så att vi inte badar i pengar.
          </note>
          <note>
            Jag vill minnas att Jonas Sjöstedt i sitt anförande gjorde en
            ganska avsevärd uppräkning av många krav som kommer att kosta
            enorma resurser om de ska genomföras. Hur ska Jonas Sjöstedt klara
            det? Med vilka pengar ska man kunna genomföra det när man tar
            varje upptänkligt utrymme för de kommande åren i anspråk genom
            att vi ska jobba mindre? Det finns inte en krona över till det
            som Vänsterpartiet i övrigt vill göra. Hur ska du hantera detta,
            Jonas Sjöstedt?
          </note>
          <note type="speaker">
            Anf. 120 JONAS SJÖSTEDT (V) replik:
          </note>
          <note>
            Herr talman! Jag tackar Göran Hägglund för frågan, och jag uppskattar
            all uppmärksamhet runt vår kongress.
          </note>
          <note>
            Det är så, Göran Hägglund, att vi har kortat arbetstiden förut.
            Vi har gjort det flera gånger. Andra länder har kortare arbetstid
            än vad Sverige har i dag, och de har stor konkurrenskraft. Den
            tyska metallindustrin som jag nämnde förut är ett utmärkt exempel.
            Det man gör är framför allt att man använder en del av produktivitetsutvecklingen
            till att i stället korta arbetstiden. Man gör det stegvis. Det
            går inte blixtsnabbt, och det har det aldrig gjort när man kortat
            arbetstiden. Man måste ha en konsekvent plan för att göra det.
            Det är alltså ganska naturligt hur det går till.
          </note>
          <note>
            Varför gör man då det här? Jo, till exempel för familjens skull
            – för att man ska kunna hämta barnen utan att de är dödströtta
            när man går hem och alla är hungriga och griniga när man ska laga
            middag tillsammans, för att bägge ska kunna jobba heltid och för
            att man ska ha tid att leva tillsammans och vara rädda om varandra.
          </note>
          <note>
            Jag var på Toyota i Göteborg. Där jobbar man sex timmar om dagen.
            Man har gjort det i tio år. Alla är otroligt nöjda, såväl företaget
            som de som arbetar. Det är mest män på arbetsplatsen, eftersom
            det är en bilverkstad. En av de saker som de sade var: Vi blir
            lyckligare i min familj. Jag har tid att handla. Jag har tid att
            ha middagen klar. Jag har mer tid att vara med mina barn.
          </note>
          <note>
            Den sortens mål sätter vi för politiken. Ekonomin är ett viktigt
            medel, men den är i grunden ett medel för att ge människor goda
            liv. Då är kortare arbetstid ett verktyg för det. Till skillnad
            från vårdnadsbidrag och andra modeller kan det här också vara
            en stomme för att dela på hemarbetet och för att ge verklig jämställdhet
            mellan män och kvinnor.
          </note>
          <note type="speaker">
            Anf. 121 Socialminister GÖRAN HÄGGLUND (KD) replik:
          </note>
          <note>
            Herr talman! Jag har ytterligare någon fråga innan Jonas Sjöstedt
            behöver gå hem. Den handlar återigen om hur man ska klara av att
            fatta politiska beslut om att vi ska gå ned från åtta till sex
            timmar. Det är ju en sak om man på arbetsplatserna kommer överens
            om att använda det utrymme som skapas till att byta löneökningar
            mot kortare arbetstid. Men här vill Vänstern inte göra det valet,
            utan man säger att vi ska gå ned i arbetstid och bibehålla lönen,
            i praktiken alltså betala människor mer per tidsenhet för det
            arbete som de utför för att inte utföra arbete.
          </note>
          <note>
            Hur ska man då i Vänsterpartiets Sverige klara att ersätta de
            narkossköterskor som går hem och alla de barnmorskor som inte
            finns på plats för att de har gått hem? Hur ska man ersätta de
            allmänläkare som inte finns på plats? Att Jonas Sjöstedt går hem
            tror jag att vi klarar.
          </note>
          <note type="speaker">
            Anf. 122 JONAS SJÖSTEDT (V) replik:
          </note>
          <note>
            Herr talman! Ja, Göran Hägglund, flera avtalsområden har redan
            kortare arbetstid i Sverige. Ofta blir det tjänstemännen som kan
            få kortare arbetstid, men till exempel kvinnor som arbetar i yrken
            som sliter på kroppen får jobba full tid. Jag vill att det ska
            vara en rättvisa i det här där man stegvis går ned i normalarbetstid.
            Det har vi gjort förut. Det har gått väldigt bra att göra det.
          </note>
          <note>
            Du påpekar alldeles riktigt att det kommer att behövas fler människor
            på arbetsmarknaden. Vi kommer att behöva fler som arbetar i välfärden,
            fler som arbetar i skolan och fler som arbetar på många andra
            ställen. Vi kommer på sätt och vis att dela på jobben. Många av
            dem som i dag inte får känna sig behövda, som inte har ett arbete
            och som inte känner att de får en plats kommer vi verkligen att
            behöva. Det är ännu en av poängerna med en kortare arbetstid att
            vi på ett mänskligt och civiliserat sätt faktiskt kan göra någonting
            åt den uppdelning som vi alltmer får mellan dem som jobbar alldeles
            för mycket och dem som inte jobbar någonting alls. Det är inte
            så illa, Göran.
          </note>
          <note type="speaker">
            Anf. 123 Socialminister GÖRAN HÄGGLUND (KD):
          </note>
          <note>
            Herr talman! Jag ska fortsätta det resonemang som jag förde alldeles
            nyss här med Jonas Sjöstedt. Det problem som uppkommer för Jonas
            Sjöstedt är att han har en beställning som innebär att han på
            tio års tid ska klara det här eller att han på fem år ska klara
            att gå ned till 35 timmars arbetsvecka. Åsa Romson och Miljöpartiet
            vill gå ned till 35 timmars arbetsvecka. Mikael Damberg har pratat
            om att vi kommer att behöva arbeta mer i det här landet. Det här
            går förstås inte ihop.
          </note>
          <note>
            På betydande områden har vi också brister när det gäller utbildad
            personal. Det här låter sig inte repareras i en handvändning,
            eftersom utbildningstiden för många i dag är väldigt lång. Jonas
            Sjöstedt har en besvärlig uppgift framför sig, och hans ekonomiska
            politik håller inte ihop.
          </note>
          <note>
            Det går inte att från talarstolen kräva allt gott till alla och
            samtidigt säga att vi ska arbeta väsentligt mindre med bibehållen
            lön. Det går inte. Det håller inte ihop.
          </note>
          <note>
            Vi har haft en debatt så här långt som har ägnats en del åt offentliga
            finanser. Mikael Damberg försöker göra ett nummer av att Sverige
            skulle stå särskilt svagt och ligga särskilt illa till. Jag tror
            att den argumentationslinjen har ganska svårt att få fäste.
          </note>
          <note>
            När vi träffar våra kamrater från andra europeiska länder vet
            vi vilken situation de har. Man håller på att genomföra nedskärningar
            och vidta väldigt besvärliga åtgärder för att kunna hantera en
            ekonomi där man har levt över sina tillgångar under alldeles för
            lång tid. Vi i Sverige befinner oss i en annan situation där vi
            genom ett ansvarigt förvaltande i dag har en styrkeposition, en
            möjlighet att möta de nedgångar som sker i omvärlden genom att
            kompensera och satsa ytterligare på åtgärder som är angelägna.
            Vi ser också att förbättringar kommer. Vi måste fortsätta att
            vara tålmodiga och uthålliga och ta ansvar.
          </note>
          <note>
            Vi har hört Björn Söder diskutera äldreomsorg här. Han gör en
            fantastisk uppräkning av allt som han skulle vilja göra, men tyvärr
            har han ingen ansvarsfull finansiering av det.
          </note>
          <note>
            Jag tycker ändå att det finns skäl att ägna en liten stund åt
            Sverige i ett internationellt avseende. Precis före jul, i december,
            kom en genomgång där Help Age International hade tittat på äldreomsorgen,
            och man kom fram till att Sverige är världens bästa land att åldras
            i.
          </note>
          <note>
            Vi har en utveckling där omvårdnad ersätter medicinering, som
            ju ger en massa medicinska komplikationer. Fallskador minskar
            och olämpliga läkemedel tas bort. Nya arbetssätt tillämpas när
            det gäller demenssjukdom och så vidare. Det går framåt.
          </note>
          <note>
            Det finns mycket mer att göra på äldreomsorgens område. Vi kan
            se av Socialstyrelsens brukarundersökningar att när de äldre själva
            får svara är det nio av tio som säger att de är trygga med sin
            omsorg. Nio av tio med hemtjänst är nöjda. Bland dem i särskilda
            boenden är åtta av tio nöjda. Andelen väldigt nöjda ökar.
          </note>
          <note>
            Detta är bra. Det innebär inte att allt är färdigt. Mer måste
            göras, men jag tror att det är viktigt att vi ger en sanningsenlig
            bild av hur situationen faktiskt är.
          </note>
          <note>
            Jag tänkte ägna några minuter ytterligare åt vården och omsorgen.
            Jag tror nämligen att den som följer den allmänna diskussionen
            i Sverige, mediebevakningen eller, ännu värre, lyssnar på vänstersidans
            företrädare får en lite annan bild än den som faktiskt råder ute
            i äldreomsorgen och sjukvården. Kommuner och privata aktörer erbjuder
            genom engagerad personal en utmärkt äldreomsorg. Nöjdheten bland
            äldre ökar. Vi behöver göra mer, men nöjdheten ökar. Vården utvecklas
            genom att vi kan erbjuda alltmer och allt bättre vård. Kvaliteten
            förbättras och tillgängligheten ökar.
          </note>
          <note>
            Då och då inträffar det som vi inte vill se någonstans. Det förekommer
            brister och missförhållanden i vården och omsorgen. Det sker i
            kommunal regi och i privat regi. Dåligt ledarskap och dålig människosyn
            förekommer inte enbart i verksamhet som drivs privat eller enbart
            i verksamhet som drivs i offentlig regi. Missförhållanden kan
            uppstå i båda fallen men kan inte få avgöra om själva driftsformen
            är bra eller inte. Då skulle vi ju inte kunna ha vare sig privat
            eller offentligt utförd vård.
          </note>
          <note>
            Vi ska ta itu med problemen när de uppkommer. Vi ska bevaka och
            utöva tillsyn så att det inte sker. Men det kommer från tid till
            annan ändå att inträffa, för det är människor som utför, och ibland
            kommer vi människor till korta. En kommun är till sin natur inte
            mer skyddad mot vårdskandaler än vad företag är, vad Vänstern
            än vill säga.
          </note>
          <note>
            Vårt mål som förtroendevalda och ansvariga för medborgarnas delegerade
            uppgifter kan inte vara att bekämpa den ena eller andra driftsformen.
            Vi måste i stället se till att regler och tillsyn fungerar så
            att alla former av vård och omsorg är så bra och säkra som möjligt.
            Vi har som sagt en bra vård i Sverige oavsett huvudmannaskap.
          </note>
          <note>
            Vårdköerna i Sverige har blivit kortare. Vi har gett gömda och
            papperslösa rätt till vård. Vi har fler arbetade timmar i vården.
            Antalet vårdcentraler har ökat med över 20 procent. Vi har tagit
            fram en tydlig strategi för att bekämpa cancer. Vi har allt nöjdare
            patienter och allt högre kvalitet i vården. Vi finns bland de
            länder i världen som har det högsta antalet sjuksköterskor och
            läkare per 1 000 invånare.
          </note>
          <note>
            Vi har inte skurit ned. Vi har inte försämrat. Vi har satsat
            år från år.
          </note>
          <note>
            Jag har sagt detta förut här i kammaren, men det förtjänar att
            upprepas. Sedan 2006 har de samlade utgifterna på välfärdsområdet
            ökat med 67 miljarder kronor. Då har vi tagit bort inflationseffekterna.
            Det är alltså 67 miljarder kronor ytterligare på välfärdsområdet.
            För enbart hälso- och sjukvården handlar det om en ökning med
            28 miljarder kronor.
          </note>
          <note>
            Vi satsar på vården. Det skjuts till mer resurser. Därmed inte
            sagt att det inte finns utmaningar, för det gör det.
          </note>
          <note>
            Jag har redan tidigare väckt frågan om vårdens organisering.
            Jag menar att staten behöver få en större roll och landstingen
            en mindre. Ett av mina skäl för förslaget är att det i ljuset
            av framtida utmaningar inte är ändamålsenligt att ha landet indelat
            i 21 landsting. Låt mig ge ett enda exempel, som vi alla möjligen
            kunde höra i Sveriges Radio förra veckan.
          </note>
          <note>
            Det var ett reportage som handlade om robotar som utför en viss
            typ av prostataoperationer. Det är ett fantastiskt exempel på
            hur den tekniska utvecklingen går framåt. SBU har tittat på detta
            – SBU är ett kunskapscentrum för hälso- och sjukvården – och gjort
            en analys av detta. Man säger då att lite drygt hälften av landets
            alla prostataoperationer av ett visst slag genomförs med hjälp
            av robotar. Det skulle behövas sex robotar för att göra detta
            jobb i Sverige. I dag har vi 19 sådana robotar. Varje landsting
            tar beslut för sin population, och sammantaget blir det 13 robotar
            för mycket. Varje robot kostar ungefär 20 miljoner kronor. Bristen
            på samordning och samarbete har alltså gett oss långt fler robotar
            än vi behöver till en kostnad av ungefär en kvarts miljard – pengar
            som hade kunnat användas på annat håll för att utveckla vården
            eller genomföra andra satsningar.
          </note>
          <note>
            Robotarna är bara ett i raden av tydliga exempel på det som har
            stått klart för mig under ganska många år nu. Vi måste se över
            frågan om organisering och huvudmannaskap, inte bara för att vården
            ska vara jämlik, vilket är väldigt centralt, utan också för att
            vi inte kommer att behöva mindre vård i framtiden utan snarare
            mer. Befolkningskurvan talar sitt tydliga språk, och vi behöver
            organisera oss på ett så ändamålsenligt sätt som vi över huvud
            taget kan för att kunna möta de utmaningar vi har framför oss.
          </note>
          <note>
            Partiledardebatten var härmed avslutad.
          </note>
          <note>
            2 § Avsägelse
          </note>
          <note>
            Talmannen meddelade att Henrik Ripa (M) anhållit om entledigande
            från uppdraget som ledamot av riksdagen från och med den 15 januari
            2014.
          </note>
          <note>
            Kammaren biföll denna anhållan.
          </note>
          <note>
            3 § Meddelande om frågestund
          </note>
          <note>
            Talmannen meddelade att vid frågestunden torsdagen den 16 januari
            kl. 14.00 skulle följande statsråd närvara:
          </note>
          <note>
            Socialminister Göran Hägglund (KD), kultur- och idrottsminister
            Lena Adelsohn Liljeroth (M), statsrådet Stefan Attefall (KD),
            statsrådet Catharina Elmsäter-Svärd (M) och arbetsmarknadsminister
            Elisabeth Svantesson (M).
          </note>
          <note>
            4 § Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            den 10 mars
          </note>
          <note>
            5 § Ändrat huvudmannaskap för tillhandahållande av vissa kurser
            i läkares vidareutbildning
          </note>
          <note type="speaker">
            Anf. 124 FINN BENGTSSON (M):
          </note>
          <note>
            Herr talman! Det aktuella betänkandet, med titeln Ändrat huvudmannaskap
            för tillhandahållande av vissa kurser i läkares vidareutbildning
            , framstår kanske inte som särskilt intressant annat än för de
            läkare som berörs. Inget kan dock vara mer fel eftersom en läkares
            kompetens är en av de viktigaste komponenterna för att patienterna
            ska få en så högkvalitativ vård som går att uppbringa med dagens
            medicinska kunskap.
          </note>
          <note>
            Här är naturligtvis det flertal obligatoriska veckolånga kurser,
            så kallade SK-kurser, som alla läkare som ska bli specialister
            är tvungna att genomgå för att få ut sin behörighet som specialistläkare
            och som detta betänkande berör, utomordentligt viktiga för hela
            sjukvårdens kvalitetsutveckling, inte bara för enskilda läkares
            tillfredsställelse med att förkovra sig.
          </note>
          <note>
            Själva betänkandet innebär en återgång till en tidigare ordning,
            där Socialstyrelsen återigen får ansvaret för att administrera
            dessa SK-kurser. Från att ha legat hos den tidigare tillskapade
            ideella föreningen Institutet för professionell utveckling av
            läkare i Sverige, förkortat Ipuls, återgår ansvaret nu till den
            statliga myndigheten Socialstyrelsen. Denna återgång är en naturlig
            konsekvens för att följa den offentliga upphandlingslagstiftning
            som gäller för vilka SK-kurser som kommer att tillhandahållas
            i framtiden.
          </note>
          <note>
            Men man måste då stanna upp och fråga sig varför över huvud taget
            Socialstyrelsen år 2002 blev av med detta uppdrag för specialistläkares
            vidareutbildning som de nu återfår. Sanningen var att man då skötte
            detta uppdrag på ett så tveksamt sätt att läkarnas och sjukvårdens
            olika talesorgan krävde en sådan förändring då.
          </note>
          <note>
            Anledningen till att jag nu står här i talarstolen är att jag
            vill flagga för att den nödvändiga återgången av SK-kursernas
            administration till Socialstyrelsen inte får åtföljas av någon
            kvalitetsförsämring. Tvärtom borde det vara ett startskott för
            att Socialstyrelsen bättre än tidigare ska ta på allvar att de
            SK-kurser som finansieras med allmänna medel håller så hög tillgänglighet
            och kvalitet för de blivande specialistläkarna som möjligt, för
            att just värna högsta möjliga kvalitet och säkerhet i den vård
            som patienterna får i vårt land.
          </note>
          <note>
            Tyvärr fruktar jag att varken tillgänglighet eller kvalitet på
            SK-kurserna med garanti värnas av den inställning som ibland lyser
            fram av Socialstyrelsens sätt att resonera kring sitt ansvar för
            vidareutbildningen av specialistläkare.
          </note>
          <note>
            För att få ut specialistkompetens måste ett antal SK-kurser ha
            genomförts. På grund av kraftig ransonering av kursplatser prioriteras
            tillgängligheten till dessa för dem som har verkat längst inom
            den disciplin som den sökande läkaren förväntas bli specialist
            inom. Inte sällan väntar en blivande specialist enbart på att
            få gå igenom en SK-kurs för att kunna ansöka om sitt specialistbevis,
            det vill säga man har klarat av all den praktik som motiverar
            att specialistexamen ska kunna utgå men saknar någon veckas teoretisk
            fortbildning.
          </note>
          <note>
            Detta förhållande visar på en allvarlig bristande insikt, bland
            dem som ansvarar för att tillhandahålla SK-kurser för Sveriges
            läkare, om hur man bäst investerar i utbildning för att på ett
            optimalt sätt tillfredsställa den ofta skriande brist på många
            olika specialister som finns inom svensk sjukvård i dag.
          </note>
          <note>
            En vanlig längd på en specialistläkarutbildning är fyra till
            fem år. Det är då rimligt att den teoretiska förutsättningen för
            att på bästa sätt utbilda specialistläkare sker i början av utbildningen
            och inte, som nu ofta är fallet, helt på slutet av densamma.
          </note>
          <note>
            Låt oss därför hoppas, herr talman, att Socialstyrelsen nu tar
            till sig av denna avart som gäller med en för dålig tillgänglighet
            till dagens SK-kurser, när de återigen får ansvaret att administrera
            dessa viktiga SK-kurser i specialistläkarnas vidareutbildning.
          </note>
          <note>
            När det gäller kvaliteten på innehållet i de SK-kurser som ges
            finns det också några allvarliga funderingar kring hur Socialstyrelsen
            egentligen resonerar i dag.
          </note>
          <note>
            Det pågår just nu en större översyn av vilka specialiteter av
            läkarkompetens som ska finnas i framtiden. Ett avgörande medicinskt
            underlag för vad detta ska innehålla har tagits fram inom alla
            de specialistläkarföreningar som förväntar sig att få sin specialitet
            godkänd som sådan av Socialstyrelsen i framtiden.
          </note>
          <note>
            Tyvärr ligger majoriteten av dessa helt avgörande medicinska
            underlag för närvarande passiva utan att komma vidare i beredningen
            hos Socialstyrelsen för en kvalitetsuppdatering av olika medicinska
            specialiteter i Sverige. Denna passivitet från Socialstyrelsen
            frustrerar såväl läkarkåren som sjukvårdshuvudmännen och berör
            alla patienters vårdkvalitet och säkerhet genom ett krav på att
            man inom myndigheten skyndsamt ska få vidareutvecklat den medicinska
            specialistkompetensen här i Sverige.
          </note>
          <note>
            Att inte prioritera att skyndsamt vidareutveckla nya medicinska
            specialiteter i god samklang med den snabba medicinska kunskapsutvecklingen
            och det underlag som de svenska specialistföreningarna bistått
            Socialstyrelsen med är en varningssignal även när det gäller hur
            man möjligen kan tänka sig att hantera kommande upphandling av
            SK-kurserna.
          </note>
          <note>
            Om man inte hos Socialstyrelsen väljer att prioritera att rimligt
            snabbt definiera de olika nya specialiteternas innehåll kan vi
            frukta att man inte heller är särskilt mån om att värna ett uppdaterat
            innehåll i de SK-kurser för de olika specialiteterna som man nu,
            med detta betänkande, åter får ansvar för att upphandla. Skulle
            så vara fallet riskerar gamla snarare än nya och moderna SK-kurser
            att komma att tillhandahållas för de blivande specialistläkarna
            i Sverige. Låt oss därför hoppas, herr talman, att jag trots allt
            har fel även på denna punkt.
          </note>
          <note>
            Men låt det ändå bli ett viktigt medskick från mig, i denna talarstol,
            till Socialstyrelsen i dag, när vi snart beslutar om en återgång
            till att ge Socialstyrelsen ansvaret för vidareutbildningskurser
            för blivande specialistläkare i vårt land, att såväl tillgängligheten
            som det medicinska kvalitetsinnehållet ska värnas och förbättras
            jämfört med hur det hittills har varit.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.23 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            6 § Beslut om ärende som slutdebatterats vid dagens sammanträde
          </note>
          <note>
            7 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 15 januari
          </note>
          <note>
            Carina Ohlsson
          </note>
          <note>
            Mats Pertoft
          </note>
          <note>
            8 § Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 15 januari
          </note>
          <note>
            Carina Adolfsson Elgestam
          </note>
          <note>
            Björn Söder
          </note>
          <note>
            Peter Persson
          </note>
          <note>
            Christina Oskarsson
          </note>
          <note>
            Mats Pertoft
          </note>
          <note>
            Amineh Kakabaveh
          </note>
          <note>
            9 § Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 15 januari
          </note>
          <note>
            Agneta Karlsson
          </note>
          <note>
            Agneta Karlsson
          </note>
          <note>
            Elin Lundgren
          </note>
          <note>
            Matilda Ernkrans
          </note>
          <note>
            Hans Hoff
          </note>
          <note>
            Pyry Niemi
          </note>
          <note>
            Agneta Gille
          </note>
          <note>
            Catharina Bråkenhielm
          </note>
          <note>
            Carin Runeson
          </note>
          <note>
            Agneta Gille
          </note>
          <note>
            Ingela Nylund Watz
          </note>
          <note>
            Helena Leander
          </note>
          <note>
            Christina Oskarsson
          </note>
          <note>
            Anders Karlsson
          </note>
          <note>
            Peter Persson
          </note>
          <note>
            Peter Persson
          </note>
          <note>
            Hans Olsson
          </note>
          <note>
            Maria Ferm
          </note>
          <note>
            Anders Karlsson
          </note>
          <note>
            10 § Kammaren åtskildes kl. 16.01.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
