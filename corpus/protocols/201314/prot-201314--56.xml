<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--56</head>
          <docDate when="2014-01-17">2014-01-17</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:56
          </note>
          <note>
            Fredagen den 17 januari
          </note>
          <note>
            Kl. 09:00 - 10:50
          </note>
          <note>
            1 § Anmälan om ny riksdagsledamot
          </note>
          <note>
            Följande berättelse från Valprövningsnämnden upplästes och lades
            till handlingarna:
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Björn Leivik (M) utsetts till ny ledamot av riksdagen fr.o.m.
            den 15 januari 2014 sedan Henrik Ripa (M) avsagt sig uppdraget.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Per Virdesten
          </note>
          <note>
            /Mattias Andersson
          </note>
          <note>
            2 § Anmälan om faktapromemoria
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            KOM(2013) 867
          </note>
          <note>
            3 § Svar på interpellation 2013/14:221 om riktlinjer för Regeringskansliets
            hantering av offentlighetsprincipen
          </note>
          <note type="speaker">
            Anf. 1 Justitieminister BEATRICE ASK (M):
          </note>
          <note>
            Fru talman! Hillevi Larsson har frågat statsministern om han
            i egenskap av chef för Regeringskansliet tagit initiativ till
            att rättschefen i Statsrådsberedningen påbörjar ett arbete med
            att ge ut riktlinjer eller liknande kring offentlighetsprincipen
            i enlighet med 26 § i förordningen med instruktion för Regeringskansliet.
          </note>
          <note>
            Frågan har överlämnats till mig.
          </note>
          <note>
            Offentlighetsprincipen är en av hörnstenarna i ett demokratiskt
            samhälle. Vad offentlighetsprincipen slår fast är att allmänheten
            ska ha rätt till insyn i och kunna kontrollera myndigheternas
            agerande. Ett av de viktigaste uttrycken för offentlighetsprincipen
            är allmänhetens rätt att ta del av allmänna handlingar. Denna
            rätt är av stor betydelse för den allmänna debatten och medborgarnas
            ställningstaganden i olika samhällsfrågor.
          </note>
          <note>
            Offentlighet och insyn ska prägla verksamheten i Regeringskansliet.
            Under senare år har antalet förfrågningar om allmänna handlingar
            ökat. Ärendena har också blivit mer komplexa. Detta ställer krav
            på de rutiner och den organisation som behövs för att ärendena
            ska kunna handläggas skyndsamt och för att vi ska kunna hålla
            en hög servicenivå för dem som vänder sig till oss.
          </note>
          <note>
            Regeringskansliets förvaltningsavdelning har en samordnande och
            stödjande roll i hanteringen av vissa förfrågningar om allmänna
            handlingar. Sedan en tid tillbaka har denna roll stärkts, vilket
            har lett till ökad enhetlighet och effektivitet. Det pågår också
            ett arbete med att identifiera på vilka områden Regeringskansliet
            kan bli ännu bättre på att möta det ökade antalet förfrågningar.
            I det arbetet ingår bland annat att följa upp de arbetsformer
            och den ansvarsfördelning som finns samt att dokumentera och lägga
            fast de arbetsformer och den ansvarsfördelning som bör gälla.
            Möjligheterna för rättschefen i Statsrådsberedningen att ge ut
            riktlinjer och liknande är ett i raden av instrument som är tänkbara.
          </note>
          <note>
            De olika åtgärderna ska ytterligare stärka enhetligheten och
            effektiviteten till gagn för alla som önskar att ta del av allmänna
            handlingar.
          </note>
          <note type="speaker">
            Anf. 2 HILLEVI LARSSON (S):
          </note>
          <note>
            Fru talman! Offentlighetsprincipen är mycket grundläggande för
            svensk demokrati. Den handlar om allas möjligheter och rätt att
            ta del av allmänna handlingar. Den handlar om insyn och om möjlighet
            att kontrollera arbetet. Denna möjlighet finns för att maktmissbruk
            och korruption ska motverkas och för att man ska kunna påverka
            samhällsutvecklingen genom att fullt ut veta vad som pågår. Denna
            möjlighet är viktig, inte bara för allmänheten utan även för massmedierna
            för att de ska kunna göra sitt jobb och få full insyn.
          </note>
          <note>
            När det gäller regeringens hantering av offentlighetsprincipen
            har det kommit kritik, till exempel från riksdagens konstitutionsutskott.
            En kritikpunkt har handlat om att Utrikesdepartementets huvuddiarium
            inte har innehållit alla handlingar som det borde innehålla och
            som faktiskt är offentliga.
          </note>
          <note>
            Justitieombudsmannen talar om grundläggande brister. Organisationen
            är inte anpassad efter offentlighetsprincipen enligt JO, och den
            förändring av departementsorganisationen som har gjorts för länge
            sedan har man ännu inte anpassat efter offentlighetsprincipen.
          </note>
          <note>
            Även Justitiekanslern riktar kritik mot regeringens arbete på
            detta område. Man säger att handläggningen är ad hoc, det vill
            säga att det är lite olika från fall till fall, att det inte finns
            tillräckligt stöd i fasta rutiner och principer och att den normala
            behandlingen av handlingar inte är given på förhand utan att det
            kan bli lite olika. Det är inte heller klart vilka befattningshavare
            som är ansvariga.
          </note>
          <note>
            Man kan se att denna kritik har förts fram under lång tid från
            många håll, och man talar om grundläggande brister. Framför allt
            är det samordningen mellan Regeringskansliet och departementen
            som verkar vara problematisk. Det är helt enkelt inte enhetlighet.
          </note>
          <note>
            Enligt det regelverk som finns och som läggs fast i förordning
            ska rättschefen i Statsrådsberedningen se till att rättsliga frågor
            samordnas på ett bra sätt. Då handlar det om att främja enhetlighet
            och hög kvalitet i lagstiftning och förvaltning.
          </note>
          <note>
            Man kan ge direktiv till rättschefen i Statsrådsberedningen.
            Jag föreslår att rättschefen i Statsrådsberedningen skulle kunna
            ge ut riktlinjer kring offentlighetsprincipen enligt gällande
            förordning, så att det blir mycket tydligt för alla vilka regler
            som gäller och vilka som är ansvariga.
          </note>
          <note>
            När det gäller Regeringskansliets förvaltningsavdelning säger
            Beatrice Ask att den ska ha en samordnande och stödjande roll
            och att denna roll har stärkts och att det har lett till ökad
            enhetlighet och effektivitet.
          </note>
          <note>
            Jag tycker att det är bra att regeringen erkänner de brister
            som ändå har funnits och att man försöker göra någonting åt dem.
            Men problemet är inte löst, utan man kan se att det har varit
            nya problem och att det har kommit ny kritik. Kritiken har alltså
            inte upphört, utan det kommer nya affärer.
          </note>
          <note>
            Beatrice Ask säger i sitt svar att det är ett tänkbart instrument
            att rättschefen i Statsrådsberedningen skulle kunna ge ut riktlinjer
            kring offentlighetsprincipen. Jag tycker att det borde ske.
          </note>
          <note type="speaker">
            Anf. 3 Justitieminister BEATRICE ASK (M):
          </note>
          <note>
            Fru talman! Jag tycker att det är bra att Hillevi Larsson lyfter
            fram denna fråga, men den är lite grann jästen efter degen i den
            meningen att det faktiskt har hänt en hel del, och det är naturligtvis
            viktigt att så sker. Vi är helt överens om att offentlighetsprincipen
            är viktig och att hanteringen av handlingar, både vad gäller att
            registrera och så vidare och att lämna ut handlingar, måste fungera
            på ett bra sätt.
          </note>
          <note>
            Vi har fler förfrågningar än vad vi har haft tidigare, vilket
            gör att detta är en viktig hantering. Till syvende och sist följer
            vi samma regler för utlämnande av allmänna handlingar som alla
            andra myndigheter. Det är i första hand den anställde som får
            frågan om en handling ska lämnas ut som ska pröva den, och det
            finns rutiner för detta. Det är klart att med den mängd som det
            handlar om kan det ibland bli fel, men det får det inte bli. Av
            detta skäl är det viktigt med det arbete som förvaltningsavdelningen
            bedriver.
          </note>
          <note>
            Vi lyssnar naturligtvis noga på den kritik som KU och Justitieombudsmannen
            har lämnat. Men redan innan denna kritik kom hade ett arbete inletts
            i Regeringskansliet för att man bättre ska ta hand om dessa frågor.
            Inom ramen för detta arbete tar man också hand om de synpunkter
            som har funnits. Då är samordnande från förvaltningsavdelningen
            och stöd i vissa typer av frågor centralt. Inte minst handlar
            det om hur vi utbildar nyanställda så att de alltid känner till
            hur frågor ska hanteras.
          </note>
          <note>
            När det gäller KU:s granskning av Utrikesdepartementet handlade
            kritiken om att diariet inte var tillgängligt för allmänheten.
            Numera kan allmänheten söka på egen hand i diariet. Man kan säga
            att det borde ha gällt från början. Men även administrativ verksamhet
            utvecklas, och ibland kommer någon efter. Men numera kan man söka
            i diariet.
          </note>
          <note>
            KU pekade i sin kritik även på ett fall där det saknades en uppgift
            om datum i en sekretessmarkering. Det var ett förbiseende. Det
            ska finnas ett datum där, och det får inte bli fel. Det är också
            därför den typen av utbildning och riktlinjer är så centralt –
            så att det aldrig blir fel.
          </note>
          <note>
            I JO:s beslut prövades ett par ärenden där man menade att handläggningen
            varit alltför långsam. Det beklagar jag, men jag konstaterar också
            att begäran om utlämnande av handlingar ibland är väldigt omfattande
            när den kommer – det är många handlingar som ska lämnas ut. De
            som då ska hantera detta måste noggrant granska så att de inte
            lämnar ut sådant som definitivt inte ska lämnas ut och ser till
            att det sker korrekt. Men det är så att det ska ske skyndsamt.
            Det finns regler för detta, och vi arbetar för att öka effektiviteten.
          </note>
          <note>
            Jag menar alltså att det är ett pågående arbete där man ska vara
            vaksam på att det finns risk att det blir slentrian eller att
            någon missar de regler som gäller. Jag kan dock försäkra Hillevi
            Larsson och riksdagen om att regeringen arbetar intensivt för
            att säkerställa att handläggningen av frågorna sker på ett korrekt
            sätt. Det är nämligen viktigt; där är Hillevi Larsson och jag
            helt överens. Det är viktigt för demokratin, och det är viktigt
            för granskningen av myndigheter och beslutsfattare att det här
            fungerar på ett riktigt sätt.
          </note>
          <note>
            Jag menar att den samordning som nu sker och den ökade betydelse
            förvaltningsavdelningen har fått när det gäller att samordna frågor
            där kanske flera departement är berörda är central. Vi har tydliga
            riktlinjer. Det finns naturligtvis också möjlighet att ta del
            av reglerna på hemsidor, i instruktioner och på annat sätt. Det
            är alltså inte så att det saknas rutiner eller regler för hur
            handlingar ska hanteras, utan det handlar om att säkerställa att
            det också sker på det sätt instruktionerna är menade att användas.
          </note>
          <note>
            Jag menar alltså att det är ett pågående arbete. Vi beklagar
            att ett och annat fel har gjorts – det ska gå fort, och det ska
            vara korrekt. Jag menar dock att vi följer reglerna.
          </note>
          <note type="speaker">
            Anf. 4 HILLEVI LARSSON (S):
          </note>
          <note>
            Fru talman! Det är bra att regeringen ändå arbetar med frågorna,
            men tyvärr har resultaten hittills uteblivit.
          </note>
          <note>
            När det gäller Utrikesdepartementet är det jättebra att allmänheten
            nu kan läsa diariet och se alla punkter i det. Det har dock varit
            en ny affär på Utrikesdepartementet. Det handlar om det partianknutna
            biståndet som har gått till Irak. Det var i det här fallet Centerpartiet
            som fick det. Det har väckts frågetecken kring det här, och en
            rättslig process har även inletts. Kritiken när det gäller detta
            är att det dröjde tre månader innan Utrikesdepartementet lämnade
            ut handlingarna i frågan.
          </note>
          <note>
            Konstitutionsutskottets ordförande har redan uttryckt kritik
            mot det här, speciellt beroende på att det dröjde så länge. Om
            anledningen var hänsyn till Centerpartiet är detta oacceptabelt.
            Här finns alltså ett stort frågetecken. Det man undrar lite över
            är grunderna för att handlingarna inte lämnades ut. Till slut
            – efter tre månader – lämnades de ändå ut, så uppenbarligen fanns
            det grund för att lämna ut dem. Då undrar man varför det dröjde
            så länge.
          </note>
          <note>
            Sedan får man väl naturligtvis vänta med orsakerna till att det
            dröjde så länge – det pågår en rättslig utredning i frågan – men
            bara det faktum att det dröjde så länge är oacceptabelt, oavsett
            orsakerna till det. Det ska inte behöva ta så lång tid. Finns
            det grund för att lämna ut handlingarna ska det göras tidigare.
          </note>
          <note>
            Det här går tillbaka till den kritik som både Justitieombudsmannen
            och Justitiekanslern har uttryckt, det vill säga att det inte
            finns ett fast regelverk för hur frågorna hanteras. Till exempel
            har JO tidigare sagt i sin kritik att om en begäran om utlämnande
            av handling inte omedelbart leder till att handlingen lämnas ut
            hamnar handlingen i ett ingenmansland – den skickas runt utan
            att någon på vägen tar ansvar för att handlingen skyndsamt ska
            lämnas ut. Den skickas i stället runt mellan olika tjänstemän,
            departement och statsråd. Det tycker jag att man borde ta fasta
            på.
          </note>
          <note>
            När JO uttrycker en så grundläggande kritik och vi kan se att
            detta händer igen – det var relativt nyligen problemet fanns att
            det dröjde tre månader innan handlingen lämnades ut – visar det
            att problemet inte är löst än. Uppenbarligen är inte problemet
            de tydliga fallen, utan där kan handlingarna lämnas ut snabbt.
            Det är där det finns en osäkerhet som problemet finns, och det
            är därför man borde ha tydliga riktlinjer – helst skriftliga riktlinjer
            som rättschefen på Regeringskansliet skriver och som skickas ut
            till alla berörda, så att alla vet vilket regelverk som gäller.
          </note>
          <note>
            Det har varit en del andra affärer – vi har haft Billströms aktieaffärer,
            där inte datum lämnades ut. Detta är förvisso en fråga där regeringen
            själv har bedömt att aktier ska vara offentliga, men man har bedömt
            att datum för aktieköp inte ska lämnas ut. Det är såklart upp
            till regeringen, men det är klart att det väcker frågetecken.
            Jag tror att man hade kunnat räta ut frågetecknen om man hade
            varit mer för att offentliggöra.
          </note>
          <note type="speaker">
            Anf. 5 Justitieminister BEATRICE ASK (M):
          </note>
          <note>
            Fru talman! Först tror jag att det i sammanhanget är otroligt
            viktigt att inte ta enstaka exempel till intäkt för att det skulle
            finnas brister när det gäller rutiner i Regeringskansliet generellt.
            Som jag pekade på i mitt tidigare inlägg har vi fasta regler.
            Det finns regler, det finns principer och det sker ett arbete
            för att säkerställa att nyanställda och myndigheter känner till
            vilka regler som gäller.
          </note>
          <note>
            Sedan uppstår det frågor. Morgan Johansson har begärt att KU
            ska granska UD:s hantering när det gäller ett ärende som Hillevi
            Larsson nämner. Det är en av KU:s uppgifter att granska när förhållanden
            är tveksamma eller när det finns frågeställningar. Jag tycker
            att det är en bra ordning att vi har den granskningen och prövningen.
            Regeringen har inte yttrat sig till KU i det ärendet ännu, och
            jag kan inte heller detaljerna i det. Men det är naturligtvis
            viktigt att granska när det i något fall ställs frågor om huruvida
            saker har hanterats rätt.
          </note>
          <note>
            Den kritik som UD framför allt har fått, utöver det jag nämnde
            tidigare med diariet, är långsamhet i handläggningen. Det är naturligtvis
            inte bra – myndigheterna ska skyndsamt handlägga de här ärendena
            vare sig handlingarna ska lämnas ut eller inte. Det är viktigt
            att man får besked så snabbt som möjligt. Där kan naturligtvis
            tydligare rutiner och regler vara till stöd för hur man ska arbeta.
          </note>
          <note>
            Vad gäller reglerna för statsråd och aktieinnehav har vi samma
            regler som har tillämpats av regeringar under väldigt lång tid.
            Det finns en upprättad förteckning över aktieinnehav, för att
            det ska granskas. Däremot lämnas inte övriga uppgifter ut. Det
            är riksdagens regler om sekretess för vissa uppgifter som ligger
            till grund för den ordning regeringen har valt att följa. Vi har
            alltså inte ändrat på rutinerna utan tycker att de är rimliga.
            Skälet till att listan ändå finns är att statsråden själva har
            bedömt att just den informationen ska finnas, för att allmänheten
            ska veta vilka aktieinnehav som finns. Vi har bara följt de rutiner
            som gäller utifrån riksdagens regler i frågan.
          </note>
          <note>
            Mitt svar är alltså att det alltid dyker upp enstaka ärenden
            där vi måste ställa frågor och där det är viktigt att följa upp
            huruvida man har tillämpat reglerna på ett korrekt sätt. Det är
            dock också på det sättet att arbetet i Regeringskansliet och förvaltningsavdelningen
            är väldigt enträget när det gäller att säkerställa att vi arbetar
            utifrån de regler som gäller när det handlar om att värna offentlighetsprincip
            och annat.
          </note>
          <note>
            Det som är svårt är när mängden förfrågningar är omfattande,
            när ärenden är väldigt komplexa och när ärenden kan innehålla
            delar som är sekretessprövade och som det är viktigt att man går
            igenom innan man lämnar ut. Det finns alltså en process i hanteringen
            som kan ta tid. Den måste dock minimeras, vi måste ha en tydlig
            hantering av hur detta sker och vi måste naturligtvis ha en öppenhet
            i hur vi följer reglerna. Jag ser fram emot den granskning som
            ska göras av KU och andra, för det är som med vilken revision
            som helst: Det handlar om att säkerställa att det blir rätt, och
            det är lärdomar man kan dra.
          </note>
          <note>
            I det arbete förvaltningsavdelningen driver tar vi som sagt intryck
            av de synpunkter – eller om man kallar det kritik – som kommer
            från JO, KU eller vem det nu kan vara. Att vårda och värna offentlighetsprincipen
            är nämligen ett ansvar jag tror att vi delar på alla håll i statsförvaltningen,
            och det är viktigt att Regeringskansliet går i täten.
          </note>
          <note type="speaker">
            Anf. 6 HILLEVI LARSSON (S):
          </note>
          <note>
            Fru talman! Ja, det är enskilda exempel som tas upp, men det
            är de enskilda exemplen som tillsammans utgör helheten. Dessutom
            kan enskilda exempel vara väldigt allvarliga. Om det är små missar
            är det kanske inte så mycket att bry sig om, men det kan vara
            väldigt kontroversiella, heta och känsliga frågor. Om dessa uppgifter
            inte lämnas ut till medier när det har visat sig att de borde
            ha lämnats ut och skyndsamt är det inte bra.
          </note>
          <note>
            Ett exempel är ett mejl i Saudiaffären som inte lämnades ut till
            Ekot när man begärde det. Det visade sig sedan att mejlet hade
            raderats. Det kan ha varit ett olycksfall i arbetet. Men när det
            är sådana här känsliga affärer väcker det ändå frågetecken, även
            om det bara är i ett enda fall som detta har hänt.
          </note>
          <note>
            När det är känsliga, heta och kontroversiella frågor, inte minst
            politiskt, är det extra viktigt att regelverket följs till punkt
            och pricka. Förutom att insynen försämras kan det väcka frågetecken
            kring regeringens arbete, så jag tror att det skulle vara i regeringens
            eget intresse att så långt som möjligt tillämpa offentlighetsprincipen
            fullt ut.
          </note>
          <note>
            De enskilda exemplen är allvarliga och återkommande, och Justitieombudsmannen
            och Justitiekanslern säger att det finns grundläggande brister
            i hanteringen, det vill säga inte bara enstaka olycksfall i arbetet.
            Det är en mycket allvarlig kritik som riktas.
          </note>
          <note>
            Jag hoppas att regeringen tar till sig mitt förslag att rättschefen
            på Statsrådsberedningen ska få i uppdrag att utarbeta tydliga
            riktlinjer för detta.
          </note>
          <note type="speaker">
            Anf. 7 Justitieminister BEATRICE ASK (M):
          </note>
          <note>
            Fru talman! Enskilda ärenden är oerhört viktiga, och ett enskilt
            ärende kan vara synnerligen allvarligt. Det är därför som det
            är bra att det finns granskningar när det gäller den typen av
            ärenden. Det är naturligtvis centralt att så sker.
          </note>
          <note>
            När det gäller KU:s granskning av ärendet som rörde Saudiarabien
            kom utskottet fram till att offentlighetsprincipen hade åsidosatts
            i ett fall. Det handlade om ett e-postmeddelande från Totalförsvarets
            forskningsinstitut som inte hade diarieförts som en inkommen allmän
            handling hos Försvarsdepartementet, utan det hade raderats. Det
            är naturligtvis allvarligt. Det är något som inte har fungerat,
            och så ska det inte vara. Regeringen har också sagt till KU, när
            man svarat på frågor om detta, att det borde ha diarieförts och
            att det inte skedde var ett förbiseende, som det heter.
          </note>
          <note>
            Då är jag tillbaka till att det är enskilda medarbetare som ska
            hantera reglerna. Det är viktigt med rutiner och med utbildning.
            Där har förvaltningsavdelningen en synnerligen central roll.
          </note>
          <note>
            Vi har generellt en väldigt bestämd hållning, att reglerna ska
            följas och att det ska fungera. Problemet uppstår när det är komplicerade
            ärenden och där det måste göras en prövning. Den måste också bli
            rätt; det har vi alla ett intresse av.
          </note>
          <note>
            Jag tycker att de enskilda exemplen ändå visar att vi har en
            kontrollfunktion som ger utrymme för förbättringar, och den ska
            användas. Men det viktiga och långsiktiga arbetet är att säkerställa
            att rutinerna fungerar. Jag tror att vi tillsammans kan se till
            att de fungerar bättre framöver.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2013/14:213 om Dalabanans framtid
          </note>
          <note type="speaker">
            Anf. 8 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Peter Hultqvist har frågat mig vilka åtgärder jag
            avser att vidta för att fullfölja innehållet i avtalet om Dalabanans
            upprustning.
          </note>
          <note>
            I samband med åtgärdsplaneringen som föregick fastställandet
            av den nu gällande planen för utveckling av transportsystemet
            för perioden 2010–2021 ingick Banverket ett avtal med ett antal
            kommuner och regioner om åtgärder på Dalabanan. Förutom finansiering
            via statliga anslag från nationell plan och från länsplanerna
            ingick kommunal medfinansiering. Den totala finansieringen förutsatte
            också EU-bidrag och att ett lån skulle tas upp som skulle återbetalas
            genom en brukaravgift. Brukaravgiften skulle tas ut av dem som
            trafikerar Dalabanan. I avtalet anges bland annat att om brukaravgifter
            inte kan tas ut ska en omförhandling av projektets finansiering
            och omfattning ske.
          </note>
          <note>
            Trafikverket har i en skrivelse till Dalabanans intressenter
            meddelat dessa att det saknas rättsligt stöd för att ta ut brukaravgifter.
            Trafikverket bedömer vidare att förutsättningarna för att EU-bidrag
            till projektet ska beviljas är små men att EU-bidrag kan sökas
            under kommande period förutsatt att en sådan lösning finns med
            i ett eventuellt nytt omförhandlat avtal. Således är åtgärderna
            på Dalabanan inte fullt finansierade.
          </note>
          <note>
            Trafikverket har den 14 juni förra året lämnat ett förslag till
            nationell trafikslagsövergripande plan för utveckling av transportsystemet
            2014–2025. Förslaget innehåller signalåtgärder samt åtgärder för
            ökad kapacitet och minskad störningsrisk på Dalabanan.
          </note>
          <note>
            Trafikverkets förslag till nationell transportplan 2014–2025
            har remitterats fram till den 1 oktober 2013 och bereds nu inom
            Regeringskansliet. Jag har bett Trafikverket att gå igenom ingångna
            avtal kring deras status och aktualitet. I denna översyn ingår
            också Dalabanan. Genomgången kommer att beaktas i hanteringen
            av den nationella plan som regeringen avser att ta ställning till
            under våren 2014. Det är således för tidigt för mig att redan
            nu uttala mig om åtgärder på Dalabanan.
          </note>
          <note type="speaker">
            Anf. 9 PETER HULTQVIST (S):
          </note>
          <note>
            Fru talman! Jag tackar statsrådet för svaret.
          </note>
          <note>
            År 2009 skrev Banverket avtal med elva kommuner i Dalarna, en
            kommun i Västmanland, en kommun i Uppland, Regionförbundet i Uppland,
            Länsstyrelsen i Västmanland samt Region Dalarna. Avtalet handlade
            om finansiering av investeringar på hela banan Mora–Stockholm.
          </note>
          <note>
            Avtalet har visat sig vara olagligt, enligt Trafikverket, trots
            att gamla Banverket medverkade i avtalsskrivningen och granskade
            det hela juridiskt och trots att det också var förankrat på departementet.
            Avtalet omfattade 810 miljoner kronor.
          </note>
          <note>
            Nu presenterar Trafikverket ett förslag om en investeringsnivå
            på 239 miljoner kronor. Det tycker vi självfallet är otillfredsställande.
            Av de 239 miljoner kronorna samt de medel som redan har förts
            in i det här projektet återstår 380 miljoner kronor för att nå
            avtalad nivå. Vi tycker att regeringen skulle kunna lösa detta,
            så att man kommer upp till den avtalade nivån och satsningarna
            kan genomföras.
          </note>
          <note>
            Under punkt 12 i avtalet står det att för det fall att något
            eller några av villkoren inte är uppfyllda ska en omförhandling
            av projektets finansiering och omfattning ske. I ministerns svar
            står det att Trafikverket bedömer att förutsättningarna för att
            EU-bidrag till projektet ska beviljas är små men att EU-bidrag
            kan sökas under kommande period förutsatt att en sådan lösning
            finns med i ett eventuellt nytt omförhandlat avtal.
          </note>
          <note>
            Trafikverket har alltså hävdat att avtalet är olagligt. Man har
            inte begärt omförhandling.
          </note>
          <note>
            Trots detta hänvisar man till att det ska se någon sorts omförhandling,
            men det är inget som har meddelats de avtalsslutande parterna
            på vår sida.
          </note>
          <note>
            Avtalet är heller inte uppsagt av staten. Hävdar man att detta
            är olagligt kan jag lika gärna hävda att avtalet gäller eftersom
            det inte är uppsagt.
          </note>
          <note>
            Oavsett hur det är med juridiken står nog staten och regeringen
            i skuld till Dalarna. Gör staten denna typ av uppgörelser är staten
            också skyldig att se till att det är ordning på juridiken i sammanhanget.
            Att Banverket med sin generaldirektör och sina chefsjurister och
            det statliga organet Länsstyrelsen i Västmanlands län har varit
            med och skrivit under detta förpliktar. Det gör att jag förväntar
            mig att detta avtal kommer att lösas ut även i praktiken när den
            översyn som ministern säger ska göras är genomförd.
          </note>
          <note>
            Jag förväntar mig att man fullföljer innehållet i avtalet och
            att det är ett första steg mot det som presenteras i svaret. Här
            står: I denna översyn ingår också Dalabanan. Genomgången kommer
            att beaktas i hanteringen av den nationella plan som regeringen
            avser att ta ställning till under våren 2014.
          </note>
          <note>
            Jag hoppas att det här är första steget mot att lösa ut detta
            och att vi kan få en investeringsvolym i slutändan på 810 miljoner
            kronor.
          </note>
          <note type="speaker">
            Anf. 10 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag förstår Peter Hultqvists ingångar i interpellationen.
            När flera parter funderar över vad de kan göra för att hitta en
            lösning på ett identifierat problem går de också in med att de
            skriver under något som är tänkt att fullföljas. Jag har full
            respekt för det.
          </note>
          <note>
            När den nationella planen skulle fastställas av regeringen 2010
            hade det föregåtts av diskussioner med många olika intressenter
            över hela landet. Så är det alltid när det gäller infrastruktur.
            Man vill alltid ha med lite mer än det som finns på förslag.
          </note>
          <note>
            När jag tittar tillbaka ser jag att det slöts ett antal olika
            avtal. Det var många på vägsidan men inte alls lika många när
            det gällde järnvägen.
          </note>
          <note>
            Vi kan alltid fundera på vad som orsakade vad. De utredningar
            som har gjorts vad gäller medfinansiering, där vi särskilt tittat
            igenom alla olika avtal, har visat att det är viktigt att veta
            när och hur medfinansiering ska ske och vilka roller som man ska
            ha. Därför tog vi särskilt med det i infrastrukturpropositionen
            2012.
          </note>
          <note>
            Det finns avtal som jag känner att vi kanske inte skulle ha skrivit
            eftersom diskussionerna visar att man har haft olika ingångar
            eller inte ens delat samma uppfattning, och när avtalet väl ska
            börja tillämpas gäller det att lägga energi på rätt saker.
          </note>
          <note>
            Vad jag förstår av den information jag fått har det på Dalabanan
            vidtagits åtgärder för vidmakthållande och utveckling av Dalabanan
            som kommer att hamna på en summa av ungefär 560–570 miljoner kronor.
            Det är inklusive det som ska göras under de närmaste åren.
          </note>
          <note>
            Det finns också statliga pengar i länsplanen, och man kan fundera
            på om det är kommunal medfinansiering eller inte. Här har allt
            inte använts, utan man har använt ungefär 100 miljoner kronor
            av det som enligt avtalet skulle vara ungefär 150 miljoner kronor.
          </note>
          <note>
            Frågan är om vi ska fundera på hur vi kommer upp i pengarna eller
            om fokus ska vara på hur vi åtgärdar de problem som finns på Dalabanan.
          </note>
          <note>
            Jag är medveten om problematiken i avtalet. Det bygger på att
            man ska få lån från EU. Det har man prövat, men det fungerade
            inte. Vi vet att lån från EU måste komma till genom samverkan
            mellan stat och region eller kommun eller näringsliv. Det finns
            stationer där man har kunnat söka EU-medel. Trafikverket säger
            att man kanske kan söka från de regionala strukturfonderna, men
            det är inte troligt att man kommer upp i de 150 miljoner som det
            talas om i avtalet.
          </note>
          <note>
            Det är också fastställt att eftersom det rör sig om upprustning
            av en befintlig bana kan man inte heller ta ut så kallade brukaravgifter
            eller det som är banavgifter.
          </note>
          <note>
            Jag instämmer i Peter Hultqvists frågor: Vari finns bristen?
            Vem är det som inte har gjort vad?
          </note>
          <note>
            Kommunerna håller fast vi det som har sagts, men det är inte
            där som framgången kommer att vara. Det är klart att Trafikverket
            skulle ha kunnat ta upp en omförhandling tidigare, men det har
            man inte gjort. Däri skulle man kunna finna en brist.
          </note>
          <note>
            Det är just därför jag har bett Trafikverket att göra en översyn
            av de avtal som finns, och där ingår Dalabanan. Det sade jag också
            i mitt inledande svar.
          </note>
          <note type="speaker">
            Anf. 11 PETER HULTQVIST (S):
          </note>
          <note>
            Fru talman! Jag säger inget om översynen; det är ett helt okej
            agerande.
          </note>
          <note>
            Oavsett hur man tar upp EU-medel, strukturfonder och det ena
            efter det andra som skulle kunna göras återstår när vi borrar
            ned till kärnan ett faktaförhållande som måste konstateras: Ett
            avtal skrevs, Banverket var inblandat i det som avtalsslutande
            part och det var förankrat på departementet.
          </note>
          <note>
            När kommuner och län sluter avtal med staten och både regeringen
            och det statliga verket är inblandade och det också görs juridiska
            analyser utgår man från att staten klarar av att följa den lagstiftning
            som gäller för statens verksamhet. Det är grundläggande. Regeringen
            och staten har därför ett stort ansvar för att reda ut detta.
          </note>
          <note>
            När staten inte ens tar initiativ till den omförhandling som
            enligt avtalet ska ske om det inte fungerar blir situationen ytterst
            märklig. Då är det inte konstigt att alla inblandade kommuner
            med flera håller fast vid sina ståndpunkter.
          </note>
          <note>
            I den stora trafikbudget som nu ska hanteras är detta inte särskilt
            stora pengar. De satsningar som staten har gjort på Dalabanan
            har varit minst sagt måttliga under åren som gått. Inga stora
            pengar har plöjts ned i banan. Utifrån det avtalsförhållande som
            finns och för att göra saker och ting enkelt, obyråkratiskt och
            utan krångel med nya uppgörelser, avtal och konstruktioner med
            EU-avdrag, som man inte ens vet om man kan få, vore det enklaste
            därför att regeringen skjuter till resterande medel i den beredning
            man har inför kommande beslut.
          </note>
          <note>
            Dalabanan är viktig för oss för arbetspendling, turism och godstrafik.
            Det handlar om att transportera miljoner ton gods och tusentals
            turister. Det handlar om att hantera en växande arbetsmarknad
            med ökad turism och ett näringsliv i tillväxt.
          </note>
          <note>
            Det är viktigt med pålitliga tabeller och ökad turtäthet. I dag
            tar det mellan två och två och en halv timme att ta sig mellan
            Borlänge och Stockholm. Vårt mål är Borlänge–Stockholm på 1.40,
            Mora–Stockholm på 2.55, Falun–Arlanda på 1.35 och Sala–Stockholm
            på 1.05.
          </note>
          <note>
            Det handlar om åtgärder som ska göra det möjligt att ha smidigare
            tågmöten, om fler mötesplatser, rakare spår, fler bommar och planskilda
            korsningar och dubbelspår på vissa sträckor.
          </note>
          <note>
            Totalkostnaden för hela projektet, när man räknar ihop allt som
            är önskvärt, är ungefär 2 ½–3 miljarder. Avtalet handlar dock
            om 810 miljoner, och det var 380 miljoner som skulle dit utöver
            de 239 miljonerna. Vi rör oss alltså på en nivå där vi fortfarande
            är väldigt modesta i vår kravbild om man jämför med vad som skulle
            behövas för att klara detta.
          </note>
          <note type="speaker">
            Anf. 12 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag tycker att Peter Hultqvist kommer in på det som
            är väsentligt, nämligen hur och på vilket sätt infrastrukturen,
            i det här fallet järnvägen, kan ordnas för att knyta ihop landet
            och regionerna, inte minst för arbetspendlare och för dem som
            framför allt kommer till Dalarna: turisterna. Turistnäringen är
            stor, och då är det viktigt.
          </note>
          <note>
            På Peter Hultqvist låter det som att ingenting görs på Dalabanan,
            men så är inte riktigt fallet.
          </note>
          <note>
            Jag förstår ingången till när avtalet ingicks. Man satte sig
            ned med en gemensam målbild. Man tänkte ut vad som ska göras,
            när det kan göras och vad det kostar, och så kom man överens om
            en finansiering. Även om inte jag personligen fanns med på den
            tiden känner jag mig naturligtvis ansvarig fullt ut för att se
            till att detta löser sig på ett bra sätt.
          </note>
          <note>
            Jag tycker att det finns delar i avtalet som inte är riktigt
            bra, men nu finns avtalet där. Det är en anledning till att Trafikverket
            har tittat igenom om det går att få EU-lån. Där gick de dock på
            pumpen. Går det att ta ut brukaravgifter eller särskilda banavgifter?
            Nej, det är inte rimligt.
          </note>
          <note>
            Det är klart att vi skulle kunna stå här och diskutera huruvida
            man borde ha känt till det då eller inte, men nu är detta den
            situation som finns här i dag.
          </note>
          <note>
            Om man tittar på restider och möjligheter, inte minst när det
            gäller det som Peter Hultqvist nämner – hur och på vilket sätt
            människorna i Dalarnas region ska kunna ta sig snabbare exempelvis
            till Stockholm – är en viktig förutsättning att Citybanan kommer
            på plats. Den är under byggnation.
          </note>
          <note>
            Flerspåren ut från Stockholms central, som sedan ska gå genom
            Solna och Sundbyberg och vidare på Mälarbanan, är förvisso bra
            för Mälardalen men kommer också att göra det möjligt att öka kapaciteten
            för de tåg som går norrut mot Borlänge. Hela systemet hänger ihop.
          </note>
          <note>
            Som jag har förstått det från de underlag jag har bett att få
            från Trafikverket och när man tittar på vad som har gjorts så
            här långt på Dalabanan och vad som ligger de närmaste åren är
            vi uppe i en satsning på 665 miljoner kronor för Dalabanan. Detta
            bygger på den nationella plan som nu gäller, inte den som vi fattar
            beslut om om några månader. Det har nämnts att lite drygt 800
            miljoner behövs.
          </note>
          <note>
            Vi vet att allt som man har sagt skulle finnas med från länsplanerna
            inte finns med. Det känns som att detta inte borde vara helt ogörligt.
            Jag har därför pratat med Trafikverket och bett att få en översyn
            av alla avtal som nu finns och som bygger på liknande former av
            avtal, för att få dem genomlysta. Har de kunnat fullgöras, har
            de inte det och vad beror det på? Därefter får man skrida till
            handling.
          </note>
          <note>
            Jag vill ha in dessa underlag för att kunna ta hänsyn till dem
            när regeringen ska fastställa den nationella planen.
          </note>
          <note type="speaker">
            Anf. 13 PETER HULTQVIST (S):
          </note>
          <note>
            Fru talman! Jag noterar särskilt att ministern säger att detta
            inte borde vara ogörligt. Jag tar det som en signal om att det
            finns en konstruktiv vilja att försöka lösa detta på något sätt.
          </note>
          <note>
            Jag tycker definitivt inte att det är ogörligt, för det handlar
            i slutändan inte om några enorma belopp för att reda ut det hela
            upp till nivån 810 miljoner. Då kan man säga att man har levt
            upp till avtalets innehåll, och då har man tagit ett steg framåt.
            Ur det perspektivet är den genomlysning som nämns ett positivt
            steg.
          </note>
          <note>
            När jag får beskrivningen att jag skulle göra mig till tolk för
            att ingenting görs är det dock något jag aldrig har sagt. Men
            det har gjorts alldeles för lite, och det är ett brett näringsliv,
            resenärerna, kommunerna och länen utefter Dalabanan överens om
            i grunden. Att det skulle finnas någon tillfredsställelse med
            nuvarande investeringsnivå stämmer inte.
          </note>
          <note>
            Det finns en oerhörd besvikelse över att man inte har fullgjort
            avtalet. Jag är medveten om att ministern inte var med när det
            skrevs. Det var dock regeringen Reinfeldt som regerade på den
            tiden, och det var en minister som tillhörde den regeringen. Jag
            vet att avtalet var förankrat på departementet. Det gör att det
            finns ett moraliskt ansvar på politisk nivå för att klara ut detta.
            Jag ser inte detta enbart som något Trafikverket får hantera.
          </note>
          <note>
            Det är små belopp som behöver skjutas till. När jag sätter det
            i relation till vad man har satsat på andra trafikleder på järnvägssidan
            genom åren tycker jag att våra krav fortfarande är relativt modesta.
            Det är bara en liten del av vad som behövs för att komma upp till
            den nödvändiga tremiljardersnivån.
          </note>
          <note type="speaker">
            Anf. 14 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Vi kan konstatera att varken Peter Hultqvist eller
            jag får anses vara nöjda.
          </note>
          <note>
            Jag tycker naturligtvis – precis som Peter Hultqvist säger –
            att det är rimligt och riktigt att jag ingår i en regering som
            har ett gemensamt ansvar oavsett när man har trätt in. Därför
            har jag tydligt sagt till Trafikverket att jag vill ha en genomlysning
            av alla avtal som finns. Däri ingår också Dalabanan.
          </note>
          <note>
            Om man dessutom kan få i gång en bra diskussion med intressenterna
            – det är många kommuner och regioner – finns det en ordnad form
            för det. Man kan titta på avtalet och gemensamt se hur verklighetsbilden
            ser ut i dag relaterat till det som står i avtalet. Finns det
            möjlighet till lån eller brukaravgifter? Det sätter en ny situation
            där det kan bli ogörligt. I så fall får man se över hur det kan
            lösas utifrån den anda som jag utgår från att parterna hade när
            avtalet ingicks.
          </note>
          <note>
            Det kanske inte blir ett exakt likadant avtal som i dag. Det
            kan behöva omförhandlas för att komma framåt, och det ska Trafikverket
            göra. Om jag har förstått Peter Hultqvist rätt är det något man
            i dag hade önskat skulle ha tagits upp betydligt tidigare.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2013/14:216 om stängningen av järnvägen
            mellan Mellerud och Billingsfors
          </note>
          <note type="speaker">
            Anf. 15 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Lars Johansson har frågat mig vad jag och regeringen
            tänker göra för att godstransporterna ska kunna fortsätta på sträckan
            Mellerud–Billingsfors.
          </note>
          <note>
            När trafiken på en järnvägssträcka av olika skäl begränsas är
            det väsentligt att näringslivets behov av förutsägbarhet tillgodoses
            så att näringslivet kan ta fram alternativa transportlösningar.
            Trafikverket ska även inom ramen för sitt uppdrag som infrastrukturhållare
            av järnvägssystemet garantera säkerhet. Den 16 december 2013 beslutade
            Trafikverket av det skälet och med kort varsel om tillfälligt
            trafikstopp på sträckan Mellerud–Billingsfors.
          </note>
          <note>
            Jag har stor förståelse för de bekymmer som det orsakat näringslivet
            och förutsätter att Trafikverket nu så snart som möjligt följer
            upp beslutet om trafikstopp med att vidta de åtgärder som krävs
            för att garantera säker trafik på banan och därefter åter öppna
            den för trafik i enlighet med ingångna trafikeringsavtal.
          </note>
          <note>
            Trafikverket har också ett tydligt uppdrag att utnyttja de resurser
            som regering och riksdag beslutar om på ett så samhällsekonomiskt
            effektivt sätt som möjligt. Jag vill i det sammanhanget poängtera
            att det inte har fattats något beslut om nedläggning av DVVJ,
            som sträckan också kallas.
          </note>
          <note>
            Trafikverket har gjort en översyn av lågtrafikerade järnvägssträckor
            och har haft förslag om upphörande av underhåll på järnvägssträckan
            Mellerud–Billingsfors på bandel 662 i Melleruds och Bengtsfors
            kommuner på remiss.
          </note>
          <note>
            För att bedöma vilka behov och möjligheter som finns när det
            gäller resor och godstransporter i den berörda delen av Dalsland
            kommer Trafikverket nu att göra en åtgärdsvalsstudie. Jag förutsätter
            att Trafikverket i arbetet med åtgärdsvalsstudien samråder bland
            annat med parter som nyttjar banan i dag. Jag förutsätter vidare
            att Trafikverket beaktar samtliga delar i de transportpolitiska
            målen – tillgänglighet, miljö och hälsa – i sina överväganden
            innan myndigheten slutligen tar ställning till banans framtid.
          </note>
          <note>
            Jag förutsätter också att Trafikverket, i enlighet med regeringens
            politik för jobb och näringsliv, ser över hur transportbehovet
            långsiktigt kan säkerställas i det aktuella området för ett fortsatt
            konkurrenskraftigt företagande, däribland i skogsindustrin.
          </note>
          <note type="speaker">
            Anf. 16 LARS JOHANSSON (S):
          </note>
          <note>
            Fru talman! Tack för svaret, infrastrukturministern!
          </note>
          <note>
            Det sätt som Trafikverket stängde banan mellan Mellerud och Billingsfors
            på den 16 december kan inte betraktas på annat sätt än som en
            trafikpolitisk skandal.
          </note>
          <note>
            Det skedde utan förvarning. Det var omdömeslöst. Det skapade
            stora kostnader för skogsindustrin, för Green Cargo och för stiftelsen
            DVVJ eller Dal-Västra Värmlands Järnväg, som driver verksamheten.
            Dessutom blev det enormt mycket merarbete strax före jul. Det
            var också ett hån mot alla dem som vill utveckla miljömässiga
            transporter i Dalsland.
          </note>
          <note>
            Reaktionerna har inte väntat på sig. Alla – skogsindustrin, Green
            Cargo, kommuner och stiftelsen för järnvägen – har varit oerhört
            upprörda. Jag har också tagit del av den korrespondens som har
            förevarit mellan Trafikverket och de berörda.
          </note>
          <note>
            Detta påminner väldigt mycket om det jag upplevde 1999, när Lear
            Corporation lade ned sin verksamhet i Bengtsfors på precis samma
            dumma sätt: utan förvarning lägger man ned en verksamhet. Utan
            förvarning lägger Trafikverket ned en verksamhet.
          </note>
          <note>
            Dessutom är det så – det framgår inte av svaret – att berörda
            myndigheter, kommuner och Trafikverket, hade en överläggning den
            19 september 2013. Enligt protokollet var hela tio personer från
            Trafikverket med vid den överläggningen, då man diskuterade tänkbara
            åtgärder för banan.
          </note>
          <note>
            Det fanns olika förslag. Det var att göra en upprustning motsvarande
            63 miljoner kronor eller upp till 190 miljoner kronor, lite beroende
            på vilken standard denna järnvägssträcka skulle ha i framtiden.
            Det visade sig också att det för närvarande bedöms att ungefär
            68 000 ton gods transporteras på banan mellan Mellerud och Billingsfors.
            Det är pappersmassa och trävaror. Det är gods som lämpar sig alldeles
            ypperligt för järnvägstransporter. Det bedöms dessutom att ytterligare
            80 000 ton i området skulle kunna transporteras på järnväg. Det
            finns alltså ett stort behov. Under sommaren bedrivs också elva
            veckors sommartrafik, framför allt för turistnäringen i Dalsland,
            för att öka intresset att åka på järnväg till Bengtsfors och andra
            områden i Dalsland.
          </note>
          <note>
            Vid mötet den 19 september sades det att frågan skulle gå ut
            på remiss till de kommuner och andra intressenter som är berörda
            – men det har inte skett. Det skulle ske innan beslutet skulle
            komma – det var poängen. Det var därför beslutet kom som ett dråpslag,
            och därför är det en trafikpolitisk skandal.
          </note>
          <note>
            Det besked som Trafikverket lämnade kom dessutom via pressen.
            Man tog inte kontakt med Green Cargo och de andra och berättade
            att man behövde vidta åtgärder mycket snabbt eller något sådant,
            eftersom banans underhåll inte hade varit tillräckligt, utan man
            bara stängde, och man har inte redovisat någon åtgärdsplan. Det
            finns inget i korrespondensen om att banan ska öppnas igen. Det
            upprör ännu mer.
          </note>
          <note>
            Det finns ingen åtgärdsplan i beslutet, så min fråga kvarstår:
            Vad tänker statsrådet göra för att regeringen ska starta banan
            mellan Billingsfors och Mellerud igen?
          </note>
          <note type="speaker">
            Anf. 17 TINA EHN (MP):
          </note>
          <note>
            Fru talman! Man kan säga mycket om järnvägen i dessa dagar, men
            jag har valt att fokusera på att förstå vad som pågår med ett
            antal järnvägssträckor i Sverige. De kallas lågtrafikerade järnvägar.
            Jag skulle nog vilja påstå att fler är mer undertrafikerade, det
            vill säga inte utnyttjas som de skulle kunna utnyttjas. Deras
            potential används inte. En bana som jag tidigare har debatterat
            vid flera tillfällen är Bohusbanan och en del som kallas Lysekilsbanan.
          </note>
          <note>
            I den här debatten är det ytterligare en bana som berör människor
            och företag i Västra Götaland. Det är järnvägen mellan Mellerud
            och Billingsfors, DVVJ. Ibland säger man att det är en järnväg
            med två namn: De vackra vyernas järnväg eller Dal-Västra Värmlands
            Järnväg.
          </note>
          <note>
            För mig och andra som bor i trakter där vi har järnvägsspår som
            inte utnyttjas, nyttjas bristfälligt, hotas av nedläggning eller
            till och med stängs med kort varsel är detta inte begripligt.
            Det är inte bra om alla våra gemensamma resurser inte används
            och inte ses som viktiga för Sverige, landsbygdens Sverige. Det
            finns flera undertrafikerade järnvägar som vi som bor på landsbygden
            tycker är lika viktiga som järnvägarna någon annanstans, där det
            finns fler människor.
          </note>
          <note>
            Om DVVJ inte fungerar kommer många av de transporter som går
            där att flyttas över på väg. Det är inte alls en lösning, för
            vägarna i området är av sviktande kvalitet.
          </note>
          <note>
            Skogsindustrierna har uttalat att de är mycket kritiska till
            Trafikverkets agerande. De tycker att det är orimligt att rycka
            undan benen för fungerande godstransporter med så kort varsel.
            Det skriver Karolina Boholm, transportdirektör på Skogsindustrierna
            i ett pressmeddelande. Skogsindustrierna och Green Cargo, som
            kör godstransporter, vill ha snabbt besked om att tågtrafiken
            kan återupptas igen. I dag går godstrafik som motsvarar mer än
            2 000 lastbilar årligen på den här järnvägssträckan. Kritiken
            gäller att man först stänger en bana och sedan har dialog.
          </note>
          <note>
            Enligt Frank Hagman, vd på DVVJ, har två oberoende besiktningsmän
            på eget initiativ granskat banan under julhelgen. Resultatet går
            helt emot den bedömning som har framförts från Trafikverkets håll.
            Frank Hagman tycker att uppgifterna återigen visar att Trafikverket
            inte har något underlag för beslutet att stoppa tågtrafiken på
            DVVJ-banan.
          </note>
          <note>
            Jag ser i svaret från ministern att hon är ganska tydlig och
            säger att Trafikverket kommer att vidta de åtgärder som krävs
            för att garantera säker trafik på banan och därefter åter öppna
            den för trafik i enlighet med ingångna trafikeringsavtal.
          </note>
          <note>
            Jag tar fasta på det och tackar för det. Jag tycker att det låter
            bra om vi kan ha den ingången. Det är ju inte okej att vissa banor
            i Sverige kan behandlas så här. Samtidigt inser jag att det naturligtvis
            behövs en massa resurser för att underhålla banorna och att det
            behövs säkerhet, så att man inte kör på dem när det finns brister
            och så vidare.
          </note>
          <note>
            Hur som helst är det många som är upprörda över det snabba stopp
            som har skett. Jag tycker att det krävs ett akut agerande från
            regeringen för inte minst denna bana men över lag beträffande
            de så kallade lågtrafikerade banorna.
          </note>
          <note type="speaker">
            Anf. 18 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Tack också för att Tina Ehn går upp i debatten. Man
            skulle kunna se på frågan i två perspektiv. De lågtrafikerade
            banorna är mer ett begrepp. Det är järnvägsbanor där det är liten
            trafik eller nästan ingen trafik alls. Man kan bedöma det på olika
            sätt, till exempel hur många bruttoton som transporteras där eller
            om det går mindre än 15 tåg per dygn på banan.
          </note>
          <note>
            Vi har ett antal sådana banor över landet. Ett fokus är naturligtvis
            på vilket sätt vi kan prioritera de allt större resurser som nu
            läggs på järnvägen, där människor arbetspendlar och där vi har
            våra godsstråk. Då handlar det om en prioritering, och då har
            det gått mer till de mer högtrafikerade järnvägsdelarna och mindre
            till de lågtrafikerade, vilket man verkligen får se över. Detta
            har Trafikverket haft med i Kapacitetsutredningen och inför remissrundan
            för den kommande nationella planen. Rent generellt är det ingen
            som så här långt har motsatt sig denna prioritering.
          </note>
          <note>
            När man däremot kommer till enskilda banor, som den sträcka som
            vi talar om i dag, är det klart att det blir konsekvenser. Trafikverket
            som myndighet har till uppgift att sköta underhållet men också
            att göra överväganden och prioriteringar utifrån en samhällsekonomisk
            konsekvensanalys. Ska man fortsätta med underhållet, eller vad
            krävs mer för att trafik ska kunna gå på ett visst sätt?
          </note>
          <note>
            Men innan man ens en gång tänker tanken att ta bort underhållet
            måste man göra ett remissförfarande.
          </note>
          <note>
            Då träffar man representanter från näringslivet eller kommunen
            i närheten. På det sättet var det till exempel med mötet som Lars
            Johansson nämnde. Det ska sedan skickas ut. Det är ett sätt att
            få upp frågan på bordet och ta ställning till om det är viktigt
            eller inte. Processen ser ut på det sättet.
          </note>
          <note>
            Om man utifrån ett sådant förfarande ska gå så långt att man
            ska få stänga en bana har man först beslutat om att inte göra
            något underhåll alls. Sedan måste det gå ytterligare ett antal
            år innan man kan fatta beslut om att faktiskt stänga banan.
          </note>
          <note>
            I det här fallet har det aldrig uttryckts att syftet är att stänga
            banan. Däremot stängde Trafikverket banan av säkerhetsskäl. Det
            är en bedömning som myndigheten gjorde, och den får naturligtvis
            ifrågasättas. Frågan har varit livligt diskuterad, inte minst
            under den här veckan. Ska Trafikverket stänga av en sträcka eller
            inte? Det finns tydliga ordningar för hur man gör det också.
          </note>
          <note>
            Jag följer naturligtvis också det här. Det blir, som jag sade
            inledningsvis, alltid olyckligt när besked kommer med kort varsel.
            Hade man kunnat känna till det tidigare eller inte? Om det inträffar
            något akut, och om man rent säkerhetsmässigt måste stänga av banan,
            finns det kanske inte så mycket att ifrågasätta. Jag upplever
            debatten här som ett ifrågasättande av att man stängde av järnvägen.
            Så må vara fallet.
          </note>
          <note>
            Det viktigaste är att det nu pågår en dialog. Man gör nu en åtgärdsvalsstudie
            för att se vad man kan och ska göra för att lösa situationen.
            Min uppfattning är att avsikten inte är att stänga banan utan
            snarare att återkomma med uppgifter om hur och när banan kan öppna
            och vilket skick den ska vara i framöver.
          </note>
          <note type="speaker">
            Anf. 19 LARS JOHANSSON (S):
          </note>
          <note>
            Fru talman! Problemet är att det inte fanns någon dialog, Catharina
            Elmsäter-Svärd. Det skedde inte efter dialog. De som driver trafiken
            hävdar att man kan köra med nedsatt hastighet, vilket också har
            skett.
          </note>
          <note>
            Det handlar om två frågor. Den ena är rent principiell. Hur går
            besluten till på Trafikverket? Hur hanterar man människor? Hur
            hanterar man industrin? Hur hanterar man dem som har kundkontakter,
            som är beroende av att trafiken fungerar? Detta kräver verkligen
            en djupare diskussion om vad Trafikverket håller på med. Man kan
            inte agera på det här sättet om man ska vara trovärdiga. Det är
            helt uppenbart att förtroendet är kört i botten här. Det är den
            ena frågan.
          </note>
          <note>
            Den andra frågan är: Vad har Trafikverket för koll på banan?
            Det verkar som att de inte har någon koll över huvud taget. De
            hade en diskussion först i september. Den här banan har funnits
            i många år, ska ni veta. Det är ingen ny företeelse. Det har körts
            gods på banan under 10, 20, 30 kanske 50, 60 år. Jag vet inte
            hur länge, men det har funnits skogsindustri och pappersindustri
            i Dalsland under lång tid. Det är alltså ingen ny bana, långt
            därifrån. Att man har haft sommartrafik, som man öppnade för ett
            antal år sedan, är inte heller någon ny företeelse. Detta har
            alltså funnits under lång tid.
          </note>
          <note>
            När jag läser vad Trafikverket har sagt stämmer inte det som
            ministern säger. Det finns faktiskt ingen åtgärdsplan för att
            öppna banan. Det är vad de har meddelat. I brevet som kom från
            Trafikverket den 16 december står det inte att det finns någon
            åtgärdsplan för att kunna återuppta trafiken. Det står: Trafikverket
            kommer i samverkan med berörda aktörer snarast att göra en fördjupad
            studie för att få en så klar bild som möjligt av vilka behov och
            möjligheter det finns när det gäller resor och godstransporter
            i den berörda delen av Dalsland. Det är alltså allmänt svammel.
            Det står ingenting om vilka åtgärder som ska vidtas för att öppna
            tågbanan.
          </note>
          <note>
            Det finns inte så mycket att resonera om. Godset ska gå antingen
            på järnväg eller på väg. Det är väldigt enkelt, och det behöver
            man inte diskutera särskilt mycket. Det handlar mer om ifall man
            är beredd att lägga till de 63 miljoner som Trafikverket hävdar
            att de behöver för att få lägsta godtagbara standard. Då får man
            lägga upp en plan för att göra det. Men det finns inga besked
            om när det ska åtgärdas, inga besked om när banan ska starta igen
            och inga besked om ifall vi kommer att kunna ha sommartrafik på
            banan i sommar eller inte. Det allvarliga är att inga sådana besked
            lämnas.
          </note>
          <note>
            Man undrar vad Trafikverket har för någon koll på sina banor.
            Man borde ha sett för länge sedan att man kanske borde ha vidtagit
            vissa åtgärder. Därför kvarstår tyvärr problemet.
          </note>
          <note>
            Jag vill uppmana ministern att åka till Dalsland och träffa industrin,
            träffa kommunerna och besök järnvägen för att se på plats hur
            verkligheten förhåller sig.
          </note>
          <note type="speaker">
            Anf. 20 TINA EHN (MP):
          </note>
          <note>
            Fru talman! Många är upprörda över stoppet, och det pågår en
            otrolig diskussion i vår region.
          </note>
          <note>
            Vem har ansvaret här? Trafikverket har ett ansvar, men vilka
            underlag går man till beslut på? Precis som Lars undrar jag hur
            man hanterar beslutsprocessen och människorna i det här. Regeringens
            ansvar ligger i att den styr Trafikverket. Det är därför som vi
            debatterar här i dag.
          </note>
          <note>
            Västra Götalandsregionen har öronmärkt 660 miljoner kronor i
            sin budget för underhåll av så kallade lågtrafikerade banor som
            till exempel den här och Bohusbanan. Betyder det någonting för
            Trafikverket? Kommunalförbundet Fyrbodal, med 14 kommuner och
            kommunalråd, och människor i bygden är allihop upprörda och vill
            inte att den stängs. Hotet om att den inte kommer att öppna igen
            finns nämligen hela tiden.
          </note>
          <note>
            Landsbygdens järnvägar är lika viktiga som andra järnvägar. Turismen
            på orten är det som man ska leva på. Turismen går via den här
            järnvägen till akvedukten i Håverud som är en unik besöksnäring
            och som har en järnvägsbro över vattnet. Det är lokalt och regionalt
            förödande för sommarens besöksnäring som hotas av att man inte
            vet om järnvägen kommer att fungera eller inte.
          </note>
          <note>
            Det talas om hållbara transportlösningar. Det här är en hållbar
            transportlösning. Det är mycket gods som fraktas på den.
          </note>
          <note>
            Vi vill ha mindre klimatpåverkan. Vem är talesperson för klimat
            och miljö? Jag får vara det här i dag, som så många gånger förr.
          </note>
          <note>
            Det är väl regeringens ansvar att ge ett tydligt uppdrag till
            Trafikverket och säkerställa trafiken på dessa järnvägar? Det
            är stommen i den regionala utvecklingen i landet. Detta är alltså
            en allvarlig fråga på många sätt.
          </note>
          <note type="speaker">
            Anf. 21 Statsrådet CATHARINA ELMSÄTER-SVÄRD (M):
          </note>
          <note>
            Fru talman! På frågan om hur beslut går till och hur de egentligen
            ska gå till svarar jag att Trafikverket får besluta om att upphöra
            med underhåll av en bandel. Men Trafikverket ska först höra med
            berörda länsstyrelser, kommuner, regionala kollektivtrafikmyndigheter
            och järnvägsföretag. På motsvarande vis får Trafikverket också
            fatta beslut om ifall man ska återuppta underhåll. Det finns alltså
            en ordning för hur det ska vara.
          </note>
          <note>
            I ett sådant förfarande skulle man också fånga in det som Tina
            Ehn nämner om vad som händer med regionen och de pengar de avsätter.
            Det är därför det finns en ordning för vad som först måste göras
            innan beslut kan fattas om att upphöra med ett underhåll.
          </note>
          <note>
            Lars Johansson undrar om Trafikverket har koll på banan eftersom
            man stänger. Han läser upp ett brev där det står att det inte
            finns någon åtgärdsplan. Jag hör vad du säger, och det finns många
            olika begrepp.
          </note>
          <note>
            Lars Johansson läste också upp att man ska göra flera överväganden,
            en åtgärdsvalsstudie. Det ska ske efter den nya planeringsprocess
            som vi börjar med från och med i år där vi också ska gå efter
            fyrstegsprincipen, vilket jag har uppfattat att Tina Ehns och
            Lars Johanssons bägge partier tycker är bra. Där har man dialogen
            med de berörda och gör ett helt övervägande utifrån samhällsekonomi,
            miljö, hälsa eller andra saker. Då måste man se till helheten,
            och det är därför detta görs.
          </note>
          <note>
            Hur tidsplanen för det ser ut har jag inte exakt besked om, om
            det är precis det som Trafikverket ska göra. Det har heller inte
            uttalats att banan ska stängas. Rent formellt ska man inte, som
            jag nämnde tidigare, vara orolig för att banan ska stängas under
            året. Först har vi processen om underhållet i sig och därefter,
            ett antal år senare, kan frågan om en stängning komma upp. Därför
            behöver man inte spekulera i de delarna.
          </note>
          <note>
            Jag förutsätter att samtalen pågår och man hittar en ordning
            för hur och när trafiken ska komma i gång samt att man ser över
            hur det ska se ut framöver, för det är också viktigt. Det är aldrig
            bra när man får uppgifter och sedan har alldeles för kort tid
            på sig. Det är inte sjyst mot någon, vare sig det gäller att hitta
            ersättningstrafik eller någonting annat.
          </note>
          <note>
            När det gäller om banan stängdes av av säkerhetsskäl eller inte
            vet vi att det finns rutiner vid bristande säkerhet. Ska vi återigen
            ifrågasätta om Trafikverket ska stänga banor eller inte när jag
            upplever att diskussionen gällande övriga banor varit precis den
            omvända? Man kan inte göra det bara på känn, utan det måste finnas
            någon sorts ordning när det sker, absolut.
          </note>
          <note>
            Om det funnits brister i kontakten och i hur man umgås med och
            informerar varandra måste det självklart bli bättre.
          </note>
          <note type="speaker">
            Anf. 22 LARS JOHANSSON (S):
          </note>
          <note>
            Fru talman! Försvara inte tingens ordning, statsrådet. Det är
            helt uppenbart att Trafikverket gjort ett flagrant fel.
          </note>
          <note>
            Jag kan ta ett annat exempel, från Green Cargo. Trafikverket
            förordar dialog inom järnvägsbranschen men agerar på rakt motsatt
            sätt nu. Trafikverket ger ingen information om några akuta fel
            på bansträckningen. Trots det fattar man beslut om att stänga
            den. Det är problemet.
          </note>
          <note>
            Den ordning som Catharina Elmsäter-Svärd talar om har inte hjälpt.
            De har struntat i att man gemensamt diskuterat vilka åtgärder
            som borde vidtas. Ingen av dem som trafikerar banan, de som finns
            på plats, har förstått anledningen till det. Det finns brister
            på banan, det är alla överens om, men man kan fortsätta att köra
            på den med låg trafik. Problemet är att Trafikverket inte hade
            pekat på några akuta problem innan de kom med beslutet. Därför
            är frågan vad Trafikverket egentligen har för koll och vad det
            är som styr. Vilka direktiv har de fått av regeringen i de här
            frågorna? Det måste man fråga sig mot bakgrund av det som hänt.
          </note>
          <note>
            Sedan sägs det att vi måste se över möjligheterna. Javisst, men
            varför ger man då inte ett tydligt besked om det? Det är pågående
            trafik vi talar om. Det är inte bara att säga att det kan köras
            på väg. Dels är det ur klimatsynpunkt helt förkastligt, dels är
            det fråga om stora mängder. Det är 68 000 ton som ska gå över
            till väg under kommande år. Sommartrafiken och turismen vet vi
            ingenting om. Det finns ett behov. Man har redovisat att vi kan
            mer än fördubbla trafiken på järnvägen. Det handlar om 63 miljoner
            kronor.
          </note>
          <note>
            Jag måste säga att det här är en trafikpolitisk skandal.
          </note>
          <note type="speaker">
            Anf. 23 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Om jag först blir ombedd att förklara tingens ordning
            och då förklarar hur det går till är det inte samma sak som att
            jag skulle stå här och försvara tingens ordning i negativ bemärkelse.
            Jag försvarar den ordning som är tänkt att vara. Det är viktigt
            att känna till att det finns en ordning för hur saker och ting
            ska gå till, och det tror jag i grunden är viktigt. Sedan är det
            naturligtvis också viktigt att se till att det som är avsett att
            göras också görs.
          </note>
          <note>
            När det gäller de lågtrafikerade banorna generellt kan vi, trots
            att regeringen satsar mer och mer pengar på järnvägen, konstatera
            att det är stort fokus på banor där många reser, arbetspendlar,
            och där godsstråken finns. De banorna har prioriterats framför
            banor med ingen eller mycket låg trafik. Vi har ett drygt femtiotal
            sådana banor i Sverige. Det är viktigt att inte se dem som en
            klump, utan vid varje beslut gällande en enskild bana måste den
            ses i sitt samhällsekonomiska sammanhang. Näringspolitisk och
            annan hänsyn, såsom hälsa och miljö, måste också tas. Där kommer
            även in viktiga faktorer som regionerna, kommunerna och länsstyrelserna
            måste ta med. Därför ska en sådan dialog finnas.
          </note>
          <note>
            Jag förutsätter att Trafikverket följer detta. Jag förutsätter
            också att de återkommer med besked om hur och när de får i gång
            trafiken, inte minst med tanke på att det finns ingångna trafikavtal.
            Någonting annat förväntar jag mig inte.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2013/14:217 om tydligare regler kring
            cabotage
          </note>
          <note type="speaker">
            Anf. 24 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Anders Ygeman har frågat mig om jag ställer mig bakom
            kraven från mina kolleger om tydligare cabotageregler och hårdare
            insatser för att minska den sociala dumpningen inom transportbranschen.
          </note>
          <note>
            Det här är en återkommande fråga, och jag vill vara riktigt tydlig.
            Sverige har sedan utvidgningen av unionen alltid varit positivt
            till tillfälliga inrikestransporter, cabotagetransporter, som
            får utföras av europeiska företag med gemenskapstillstånd i samband
            med internationella resor. Till skillnad från några andra medlemsländer
            är Sverige fortfarande positivt till en helt öppen inre marknad,
            även för vägtransporter. Jag kan nämna att två grannländer, Danmark
            och Finland, har infört inskränkande nationella bestämmelser,
            vilket lett till att kommissionen överväger överträdelseförfaranden.
          </note>
          <note>
            Om Anders Ygeman i stället hade frågat mig om jag ställer mig
            bakom krav på att förbättra regelefterlevnaden, förenkla tillsynen
            och se över påföljderna av överträdelser av bestämmelserna om
            cabotagetransporter hade svaret varit ett klart ja. Förslag på
            sådana åtgärder förväntas dessutom Transportstyrelsen kunna presentera
            för regeringen, efter samråd med kommissionen, senast den 1 mars
            i år.
          </note>
          <note>
            Brott mot gällande regler får aldrig användas som konkurrensmedel.
            Oavsett ursprung ska arbetstagare förstås ha rimliga arbetsvillkor.
            Jag vill samtidigt påminna om att bara den som har ett europeiskt
            gemenskapstillstånd och därmed ett gott anseende får utföra cabotagetransporter.
            Kravet på gott anseende anses inte längre vara uppfyllt av den
            som har dömts för allvarliga eller upprepade överträdelser av
            bestämmelser om till exempel löne- och anställningsförhållanden
            i branschen.
          </note>
          <note>
            Vi måste självklart fortsätta verka för god tillsyn så att inte
            seriösa näringsidkare får sämre förutsättningar för att andra
            inte följer reglerna.
          </note>
          <note type="speaker">
            Anf. 25 ANDERS YGEMAN (S):
          </note>
          <note>
            Fru talman! Jag har suttit några år i riksdagen, och jag har
            nog aldrig blivit så överraskad av ett interpellationssvar som
            detta. Jag tackar för det. Det är väldigt tydligt.
          </note>
          <note>
            Frågan om cabotage kan lätt bli lite teknisk. Vad handlar det
            egentligen om? Det handlar om människor som kommer till Sverige
            och utnyttjas. Det handlar om social dumpning, om chaufförer som
            lever i sina lastbilshytter, tvingas laga sin mat på stormkök
            och veckovis är borta från sina familjer. Det handlar om företag
            som utnyttjar dem i illegalt syfte.
          </note>
          <note>
            Forskning vid Lunds universitet har visat att det sker tusentals
            illegala inrikestransporter i Sverige förklädda till just cabotage.
            När statsrådet säger att hon är riktigt tydlig måste jag hålla
            med om det, hon är riktigt tydlig. Regeringen ställer sig nu för
            första gången bakom EU-kommissionens förslag om en helt öppen
            inre marknad för vägtransporter. Det förvånar mig mycket. Regeringen
            har under sin tid vid makten medverkat till att tusentals transportjobb
            flaggats ut, och nu vill man gå vidare och helt röka ut den svenska
            åkerinäringen och de svenska åkerijobben.
          </note>
          <note>
            Därmed blir det logiskt att regeringen inte har vidtagit några
            åtgärder mot den olagliga inrikestrafiken, mot det vilda västern
            som råder på de svenska vägarna. Regeringen har inte gått vidare
            med förslagen om klampning, man har röstat ned den holländska
            modellen, man har inte ställt krav på fraktsedlar i hytten, man
            har inte vidtagit tillräckliga åtgärder för kontroll och så vidare.
            Listan kan göras lång.
          </note>
          <note>
            Nu får det sin förklaring. Regeringen vill helt enkelt avreglera
            hela transportmarknaden. Man ska ha en öppen europeisk marknad
            för vägtransporter. Det är precis den linjen EU-kommissionen driver.
            Med den linje som ministern har redovisat här i kammaren i dag
            blir det inte så konstigt att hon inte fått frågan om att skriva
            på brevet från sina nordiska ministerkolleger. Regeringen driver
            uppenbarligen en helt annan linje i EU än den som Sveriges riksdag
            gett uttryck för. Regeringen vill helt enkelt inte vidta en enda
            åtgärd mot de illegala transporterna, inte här hemma och inte
            i EU. Regeringen förespråkar i stället en total avreglering och
            öppnar därmed dörren på vid gavel för social dumpning, exploatering
            och utflaggning av transportjobb.
          </note>
          <note>
            Fru talman! Jag kan lova att vi socialdemokrater ska göra allting
            för att slå igen dörren för social dumpning och exploatering.
          </note>
          <note type="speaker">
            Anf. 26 HILLEVI LARSSON (S):
          </note>
          <note>
            Fru talman! Cabotage innebär att utländska bilar kommer till
            Sverige med last och får göra tre transporter inom landet den
            kommande veckan efter att de lastat av. Men forskningen visar
            att detta utnyttjas. De som blir utnyttjade är chaufförerna, som
            får svältlöner och usla villkor.
          </note>
          <note>
            Forskningen i Lund gjordes på det sättet att man under sex veckor
            observerade vilka lastbilar som körde runt. Det kom in 160 000
            observationer. Man kunde se att tusentals lastbilar som kommit
            in i Sverige och lastat av aldrig lämnade Sverige utan konkurrerade
            med svenska åkerier. Forskningen i Lund visar att detta antagligen
            dessutom bara är toppen av ett isberg. Det finns ett stort mörkertal,
            räknar man med i forskningen.
          </note>
          <note>
            Nu har man utvidgat studien, bland annat för att den väckt stort
            internationellt intresse. Sverige är inte det enda land som är
            drabbat av den sociala dumpning som det handlar om, där oseriösa
            företag slår ut seriösa genom att utnyttja billig arbetskraft.
            Nu utvidgas studien till Norge och Danmark. Man håller på och
            sammanställer resultatet just nu. Men det man hittills kommit
            fram till i den svenska studie som är färdig är att priserna är
            långt under svenska. Det är just det som det handlar om. Det handlar
            om att tjäna pengar med osjysta metoder genom utnyttjande av människor.
          </note>
          <note>
            En tredjedel eller en fjärdedel av svenska löner är vad de här
            chaufförerna får i betalning. De bor ofta i sina egna lastbilar,
            på rastplatser eller under allmänt tvivelaktiga förhållanden.
            När det gäller dygnsvila och möjlighet att ta igen sig, ta pauser,
            äta och sova följs inte reglerna, utan chaufförerna pressas till
            det yttersta för att transporterna ska bli snabba och för att
            man i slutändan ska kunna spara pengar och göra snabba vinster.
          </note>
          <note>
            De här utländska lastbilarna är inte besiktigade i Sverige. Ofta
            är de trafikfarliga, och ofta bryter de mot miljöreglerna. Det
            innebär också stora koldioxidutsläpp som hotar klimatet.
          </note>
          <note>
            Tidigare hade man bulgariska och rumänska chaufförer för att
            pressa lönerna. Man vänder sig till fattiga länder där man tänker
            sig att man ska kunna betala ut en svältlön. Chaufförerna är tvungna
            att ta dessa erbjudanden, för de har inget annat alternativ. Vi
            har tidigare kunnat se att det är svenska logistikföretag som
            hyr in arbetskraften. Det är alltså oseriösa svenska företag som
            bryter mot reglerna och därmed konkurrerar ut seriösa svenska
            företag.
          </note>
          <note>
            Men nu kan vi se en förändring. Nu tycker man att de bulgariska
            och rumänska lönenivåerna är för höga. Nu vill man pressa priset
            ytterligare. Man använder till exempel makedoniska bilar med filippinska
            chaufförer för att pressa lönerna ytterligare.
          </note>
          <note>
            Detta är en utveckling som bara blir värre. Fler och fler seriösa
            företag slås ut.
          </note>
          <note type="speaker">
            Anf. 27 LARS JOHANSSON (S):
          </note>
          <note>
            Fru talman! Som flera har talat om här är det naturligtvis en
            omfattande social dumpning som pågår inom åkeribranschen i Sverige.
            Ministern säger i sitt svar: Brott mot gällande regler får aldrig
            användas som konkurrensmedel. Men det är precis det som sker hela
            tiden, som sker dagligen. Sedan 2006 har den borgerliga regeringen
            inte lagt fram ett enda förslag till Sveriges riksdag om åtgärder
            för att skärpa regelverket i Sverige. Nu talas det återigen om
            ett nytt samråd. Nya diskussioner ska ske den 1 mars. Men det
            läggs inte fram några förslag. Jag läste propositionslistan häromdagen.
            Det finns inga propositioner under våren som handlar om de här
            frågorna. Det kommer att ha gått åtta år utan att det hänt någonting.
            Låtgåpolitik är det som gäller på detta område, vilket är väldigt
            beklagligt.
          </note>
          <note>
            Det finns också skäl att peka på att åkeribranschen är oerhört
            oroad över utvecklingen i Sverige. De seriösa åkeriföretagen,
            som anställer sina chaufförer, som jobbar med att chaufförerna
            ska ha riktiga arbetstider och som verkar för att chaufförerna
            ska använda sig av motorkraften i fordonet så effektivt som möjligt
            genom att köra ekonomiskt riktigt och dessutom begränsa drivmedelskostnaderna,
            blir hela tiden utsatta för de oseriösa, som agerar på den svenska
            marknaden utan kontroll.
          </note>
          <note>
            Vi har flera gånger föreslagit olika åtgärder. Vi har föreslagit
            att man ska ha anställd personal inom åkeribranschen. Man ska
            inte som nu kunna använda sig av olika typer av bemanningsföretag
            inom åkeribranschen. Vi har föreslagit ett tydligt beställaransvar.
            Alla företag som beställer transporter i Sverige ska ha klart
            för sig att de måste följa särskilda regler om milkostnad för
            att kunna göra det. Transportstyrelsen borde kunna ta fram tydlig
            information om hur det skulle gå till, men det sker inte. Vi har
            pekat på att polisen måste kunna klampa fordon och hålla fast
            fordon när det visar sig att man inte följer arbetstidslagstiftningen
            eller har fordon som kör på ett oriktigt sätt, till exempel med
            för slitna däck. Det sker inte. Det pågår bara utredningar och
            diskussioner om att det kanske kan gå men att man helst inte vill
            göra det och så vidare.
          </note>
          <note>
            Hela tiden är det en låtgåpolitik. Det som händer är då självklart
            att seriösa företag slås ut. Oseriösa företag använder Sverige
            som en bra marknad.
          </note>
          <note>
            Det finns ett annat problem som jag tycker att infrastrukturministern
            borde fundera på. Det är nämligen så att vi har två stora lastbilsföretag
            i Sverige, Scania och Volvo, som tar fram väldigt bra fordon.
            Deras hemmamarknad är jätteviktig för deras möjligheter att vinna
            nya exportmarknader internationellt. Om vi i Sverige hela tiden
            minskar möjligheterna för seriösa företag att köpa dessa fordon
            minskar vi också dessa stora företags möjlighet att expandera
            på den internationella marknaden. Det problemet borde man också
            ta hänsyn till. Det är ännu ett skäl till att detta borde ske
            med ordning och reda.
          </note>
          <note type="speaker">
            Anf. 28 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Vi i den här kammaren borde kunna hålla isär vad
            som är vad. Det är lätt att man blandar ihop det och drar långtgående
            slutsatser.
          </note>
          <note>
            Frågan om cabotage, Anders Ygeman, handlar inte om social dumpning.
            Den handlar om förutsättningarna för att använda transporter så
            smart och effektivt som möjligt när någon kommer med en last över
            en landgräns och ska kunna ta med sig en last tillbaka.
          </note>
          <note>
            Det är utifrån ett större perspektiv. Jag har inte hört någon
            inom åkeribranschen som är emot cabotage. Det som är problemet
            är den illegala inrikestrafiken. Det är där som vi ska hindra
            olika saker eftersom det för med sig konsekvenser.
          </note>
          <note>
            Låt oss vara överens om vad det är vi ska angripa. Eller har
            Socialdemokraterna nu helt ändrat uppfattning och anser att vi
            inte ska ha några transporter eller fri rörlighet över gränserna
            fastän vi är med i en gemensam marknad? Det vore i så fall ett
            nytt besked.
          </note>
          <note>
            Det som är problematiskt är transporter som sker inom EU och
            mellan landgränser där de olika länderna gör på olika sätt. Där
            pågår ett arbete med att inom kommissionen ta fram en gemensam
            kategorisering av överträdelser när det gäller yrkestrafiken på
            väg och bestämmelser om cabotagetransporterna.
          </note>
          <note>
            Man tittar på detta utifrån allvarlighetsgrad för att man ska
            kunna påverka företagens goda anseende eller inte. Det är viktigt
            att vi hanterar detta på ett likvärdigt sätt. Där är Sverige med
            och bidrar. Det är inte så att jag nu har sagt att det ska råda
            total öppenhet bara så där. Ju mer öppet det är, desto mer ense
            är man möjligtvis om regler.
          </note>
          <note>
            Vad gör då regeringen? Ni säger att vi ingenting gör. Det är
            ett ganska märkligt resonemang. Om det är någonting vi behöver
            veta och vara överens om är det bilden av hur det de facto ser
            ut för att kunna göra någonting åt det.
          </note>
          <note>
            Det var därför som Rikspolisstyrelsen tillsammans med Transportstyrelsen
            fick uppdraget att göra översynen av regelefterlevnad och titta
            på olika åtgärder. Nu har de uppdraget att komma tillbaka senast
            den 1 mars.
          </note>
          <note>
            Det kan inte vara någon nyhet för någon av er här att de särskilt
            ska titta på hindrande av fortsatt färd. Det är en av punkterna.
            När man kommer på någon som uppenbarligen har brist av något slag,
            hur och på vilket sätt kan i det här fallet polisen hindra fortsatt
            färd? Där är klampning en metod.
          </note>
          <note>
            Detta kommer att finnas med i förslagen som kommer till den 1
            mars. För att vi ska kunna genomföra detta måste kommissionen
            säga ja. Vi har redan fått in kommentarer om att det går framåt
            väldigt positivt.
          </note>
          <note>
            Att kunna fånga upp handlingar vid väg är också ett sådant förslag
            som ligger med. Det sker i samarbete med branschen för att det
            ska bli så görligt som möjligt. Beställaransvaret har redan skärpts.
            Det finns nu påföljder, att man kan få betala böter.
          </note>
          <note>
            Vad som kanske är ännu viktigare för den som är beställare är:
            Hur ska man veta att man är en god beställare? Transportstyrelsen
            har en agenda att informera och lägga upp öppna data. Man ska
            kunna se vilka som har tillstånd för att man ska kunna göra rätt.
          </note>
          <note>
            Ni talar om den holländska modellen. Det är snarare ett slag
            i ansiktet för den som skulle vilja vara egenföretagare. Har Socialdemokraterna
            tänkt att man inte ska få vara egenföretagare? Som krydda på moset,
            för att verkligen underlätta, vill ni lägga på en lastbilsskatt.
          </note>
          <note type="speaker">
            Anf. 29 ANDERS YGEMAN (S):
          </note>
          <note>
            Fru talman! Vi måste vara väldigt tydliga och klara här. Ministern
            säger: Jag har inte hört någon som är emot cabotage. Men jag hörde
            en alldeles nyss, och det var ministern själv.
          </note>
          <note>
            Jag läser innantill i samma svar som ministern gav till kammaren:
            Till skillnad från några andra medlemsländer – jag antar att det
            är Finland och Danmark som avses – är Sverige fortfarande positivt
            till en helt öppen inre marknad även för vägtransporter. Det är
            alltså det som kommissionen driver.
          </note>
          <note>
            På en helt öppen inre marknad finns inget cabotage. Cabotaget
            finns bara på en kontrollerad marknad. På marknaden Sverige måste
            du ha ett inrikestrafiktillstånd för att få köra. Om du kommer
            med en internationell transport får du med hjälp av cabotagereglerna
            utföra tre inrikes transporter under en vecka.
          </note>
          <note>
            Om du har en helt öppen inre marknad för transporter får alla
            som har ett trafiktillstånd i något EU-land köra i Sverige. Det
            är den linje som EU-kommissionen driver och som regeringen nu
            ställer sig bakom.
          </note>
          <note>
            Då har vi inget cabotage. Men vi kommer att ha tusentals rumäner
            och bulgarer som kör under slavliknande förhållanden. Det är de
            som i dag kör olaglig inrikestrafik. Det är tusentals, enligt
            studien från Lunds universitet, som kör under täckmanteln av cabotage.
            Det är en olaglig inrikestrafik som säger sig vara cabotage.
          </note>
          <note>
            Hur går det då till? Jo, det kan de göra eftersom regeringen
            under sju år inte har vidtagit en enda skarp åtgärd för att hindra
            det. Efter sju år med borgerlig regering har vi tusentals illegala
            inrikestransporter i Sverige under manteln av cabotage.
          </note>
          <note>
            Det finns enkla raka åtgärder som ministern kunde ha vidtagit.
            Hon kunde ha krävt att man i hytten skulle ha frakthandlingar
            från internationella transporter så att polisen kunde bevisa och
            lagföra dem som ägnar sig illegala inrikestransporter.
          </note>
          <note>
            Ministern har rätt i att hon har gett bra och tydliga utredningsuppdrag.
            Men inget av dem kommer ministern att hinna genomföra under sin
            tid vid makten. De kommer i mars. När ska propositionen komma
            på riksdagens bord?
          </note>
          <note>
            Vi hade för tre år sedan, tror jag det var, i trafikutskottet
            en gemensam genomlysning på ett antal hundra sidor av hela transportmarknaden.
            Vi var överens från vänster till höger om vilka åtgärder som skulle
            vidtas. Ingen av de kraftfulla åtgärderna har regeringen vidtagit
            under dessa år.
          </note>
          <note>
            Hur kan jag säga det? Jo, det kan jag säga genom att de illegala
            transporterna på våra vägar fortsätter. Beviset finns i verkligheten.
            De åtgärder som regeringen under sju år har vidtagit har inte
            löst problemen.
          </note>
          <note>
            Det är kanske i konsekvensens namn rimligt att säga som ministern
            gör i dag att man vill ha, jag citerar återigen: En helt öppen
            inre marknad för vägtransporter. Då behöver man inte ha någon
            bevisföring. Då är alla transporter från Rumänien, Bulgarien etcetera
            en legitim laglig transport.
          </note>
          <note>
            Då har man vidtagit en aktiv åtgärd och löst problemet. Men då
            har vi inte längre någon svensk åkerimarknad. I stället har vi
            omfattande social dumpning. Det priset är inte vi socialdemokrater
            beredda att betala.
          </note>
          <note type="speaker">
            Anf. 30 HILLEVI LARSSON (S):
          </note>
          <note>
            Fru talman! Anders Ygeman frågar egentligen om varför Sverige
            inte har ställt sig bakom det brev som har skickats till EU-kommissionen.
            Det är en lång rad länder som har ställt sig bakom det. Det är
            Danmark, Finland, Tyskland, Frankrike, Italien, Spanien och Belgien.
            Det är länder som upplever problem på området.
          </note>
          <note>
            Cabotagereglerna ger möjlighet att lagligt köra två resor inom
            landet inom sju dagar när man har lastat av sin last. De reglerna
            utnyttjas. Man bryter mot gällande regelverk. Det är problemet.
            Problemet är inte regelverket som sådant. Det är rimligt att man
            kan få göra ett par resor när man ändå lastar av sin last. Men
            man bryter mot regelverket. Det är problemet.
          </note>
          <note>
            Där har Sverige inte ställt sig bakom brevet till EU-kommissionen
            där en lång rad europeiska länder vädjar till EU-kommissionen:
            Hjälp oss att göra någonting åt detta problem som är jättestort
            och som dessutom växer. De krav som finns i brevet är tydligare
            regler för cabotage och hårdare insatser mot social dumpning.
          </note>
          <note>
            Det handlar väldigt mycket om kontroll och tillsyn av att regelverket
            följs. Det har nämnts tidigare i debatten att det inte alls saknas
            förslag för vad man skulle kunna göra för att komma åt problemet.
          </note>
          <note>
            Problemet är att förslagen inte genomförs. Det krävs omfattande
            insatser nationellt här i Sverige för att se till att regelverket
            följs men även på EU-nivå. Det krävs att EU tar tag i frågan inte
            minst med tanke på hur många länder som är drabbade.
          </note>
          <note>
            Syftet med regelverket var inte alls att gynna oseriös verksamhet
            där man begår lagbrott och bryter mot regelverket och att man
            skulle utnyttja människor från fattiga länder som billig arbetskraft.
          </note>
          <note type="speaker">
            Anf. 31 LARS JOHANSSON (S):
          </note>
          <note>
            Fru talman! Jag vill gärna följa upp den frågeställning som Hillevi
            hade. Jag tycker att det är rätt fascinerande att de länder som
            transporterar till och från Sverige i Europa – förutom Sverige,
            då – det vill säga Danmark, Tyskland, Frankrike, Italien och Spanien,
            för att ta några, vill påtala för kommissionen att man måste få
            en förändring av cabotagereglerna och se till att regelverket
            följs. Men regeringen och infrastrukturministern vill inte skriva
            på det.
          </note>
          <note>
            Jag måste då ställa frågan: Hur motiverar Catharina Elmsäter-Svärd
            detta när hon möter sina kolleger i Tyskland, Frankrike, Danmark,
            Italien, Spanien och Belgien? Varför vill man inte ha en gemensam
            uppfattning i en sådan väsentlig fråga? Jag måste säga att jag
            är ytterst förvånad över det. Vi blandar inte ihop frågorna, som
            Catharina Elmsäter-Svärd säger. Vi ser helheten i vad detta handlar
            om. Det är det som gör att vi tar upp olika aspekter på varför
            det är så viktigt att de nuvarande cabotagereglerna ska gälla
            fullt ut och att regelverket fullföljs i Sverige.
          </note>
          <note>
            Vi är inte emot egenföretagare; det handlar inte om det. Vi tycker
            att det är helt okej och helt rätt att man köper en lastbil och
            kör själv. Men det är som är fel i systemet är när ett åkeri inte
            anställer chaufförer utan tar in egenföretagare som har ett körkort
            som det enda de har. I övrigt känner man inget ansvar för fordonet,
            för företaget och för de transporter som gäller. Det är det som
            skapar detta att man som egenföretagare i sammanhanget inte heller
            behöver följa de regler som gäller inom åkeribranschen när det
            gäller arbetstidslagar och annat. Det är därför man ska ha fast
            anställd personal eller vara egen åkare. Det är stor skillnad
            på det. Men svara på Ygemans fråga!
          </note>
          <note type="speaker">
            Anf. 32 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Varför har inte jag skrivit under brevet? Den enkla
            delen i detta är att jag aldrig har fått frågan. Följdfrågan skulle
            kunna vara: Om jag hade fått frågan – skulle jag då ha skrivit
            under? Frågan är lite grann vad det är vi talar om och vad det
            är vi ska uppnå.
          </note>
          <note>
            Jag ska ge Anders Ygeman en liten poäng. Han har lite grann rätt.
            Det är alldeles klart att om man har en helt öppen marknad behöver
            man inte ha cabotageregler. Det är helt riktigt. Jag kan se att
            när vi talar om Europeiska unionen och hur det var tänkt när vi
            gick in från början – med fri rörlighet för varor, människor,
            gods, transporter och alltihop – bygger detta på att vi ska stärka
            Europa i konkurrenskraften mot den övriga världen. Det mår i grunden
            också Sverige bra av.
          </note>
          <note>
            Nu handlar det om transporterna på vägsidan. Vi har inte den
            öppna delen. Vi är inte där, och det finns inte heller något sådant
            förslag framme. Däremot pågår det diskussioner, och det har gjorts
            antydningar från kommissionen. Men de har stannat upp lite grann.
            Men givet att man skulle ha en helt öppen marknad måste det finnas
            regler som är tydliga och enkla. Kontrollen av dem måste också
            vara liknande för alla länder. Annars börjar man rucka på det
            hela. Där är vi inte i dag.
          </note>
          <note>
            För att inte tappa effektivitet och det som är miljömässigt smart
            – det som Hillevi Larsson var inne på – finns det cabotageregler
            för när man får möjlighet att göra en del av transporterna. I
            grunden är de svårkontrollerbara; det har vi kunnat konstatera.
            Dessutom görs det inte på liknande sätt.
          </note>
          <note>
            Länder som är stora transitländer börjar nu säga stopp för detta
            och sätta hinder för andra att komma in. Jag tycker egentligen
            att det är att gå åt fel håll, men jag har full förståelse för
            varför man gör det. Det är lite grann samma diskussion som vi
            får här hemma. De egna åkarna konkurreras ut av andra, som man
            säger inte behöver följa regler på samma sätt.
          </note>
          <note>
            Det är just därför jag tycker att det är viktigt att alla som
            kör på vägar måste följa de regler som gäller, inte minst av miljöskäl,
            säkerhetsskäl och framkomlighetsskäl om vi tittar på transportsidan
            eller av konkurrensskäl. De ska gälla likadant för alla. Regelefterlevnaden
            måste följas upp för att se om den gäller. Det ska Transportstyrelsen
            och Rikspolisstyrelsen ska göra vart tredje år.
          </note>
          <note>
            Jag tycker att det är viktigt att vi har en gemensam uppfattning
            om hur det ser ut. Jag blir lika orolig när jag får höra från
            besiktningen att vi har svenska yrkesfordon som inte håller måttet
            när det gäller teknisk standard utan som egentligen skulle få
            körförbud på en gång. Vi vill inte ha sådana på vägarna heller.
          </note>
          <note>
            Därför har man i förslagen tittat på mycket av det som trafikutskottet
            hade. Det hela bygger mycket på det. Men det är en sak att säga
            att vi ska införa klampning och en annan sak att faktiskt genomföra
            det så att det håller och är korrekt, formellt och juridiskt rättssäkert
            hela vägen. Det måste också upp i EU-kommissionen och notifieras.
            Detta jobbar vi med parallellt.
          </note>
          <note>
            Det är därför jag säger att den 1 mars har vi tillsammans med
            branschen tittat på och följt upp hur man ska kunna göra detta.
            Det gäller till exempel att kolla handlingar vid vägkanten, att
            besikta olika bilar, att kolla kör- och vilotider och allt sådant
            som är viktigt för alla. Om det inte är okej – vilka påföljder
            kan det då bli? Skulle man till och med kunna hindra fortsatt
            färd? Det finns underlag för detta, och mycket är också förordningsändringar.
          </note>
          <note type="speaker">
            Anf. 33 ANDERS YGEMAN (S):
          </note>
          <note>
            Fru talman! Många gånger kan man i interpellationsdebatter känna:
            Var det verkligen värt att gå hit? Men i dag har det verkligen
            varit värt att gå hit. Det finns de som ibland säger att det inte
            finns några skillnader mellan de politiska. Men denna debatt har
            visat att skillnaderna kanske är tydligare än någonsin på det
            här området.
          </note>
          <note>
            Regeringen vill ha en helt öppen europeisk vägtransportmarknad.
            Regeringen vill gärna utreda men vill inte vidta några effektiva
            åtgärder vare sig på EU-nivå – sådana som det skrevs om i brevet
            av ett antal medlemsstater – eller på svensk nivå. Detta är åtgärder
            som vi i flera år har varit överens om i trafikutskottet men som
            regeringen inte har lyckats omsätta i praktisk handling trots
            snart åtta år vid makten.
          </note>
          <note>
            S vill ha tydligare kontroll av cabotagetrafiken på EU-nivå och
            ställer sig bakom de krav som medlemsländerna har ställt. Vi vill
            också vidta kraftfulla åtgärder här på hemmaplan för att garantera
            både löntagarnas rättigheter, oavsett om de är från Rumänien,
            Bulgarien eller Sverige, och en fungerande och sjyst transportmarknad.
            De här två alternativen kommer svenska folket att ta ställning
            till i valet: en sjyst transportmarknad med tydliga regler eller
            en helt avreglerad och öppen marknad. Först sker det i EU-valet,
            som ju handlar om detta. Ska vi ha sjysta transporter och sjysta
            arbetsvillkor på en öppen marknad? Sedan sker det i riksdagsvalet.
            Ska vi flagga ut hela den svenska åkerinäringen genom en helt
            öppen europeisk vägtransportmarknad?
          </note>
          <note>
            Alternativen är tydliga. Väljarna kommer att få välja. Socialdemokraternas
            besked är tydligt. Vi kommer inte att kompromissa med sociala
            värden och arbetstagarnas rättigheter. Vi är beredda att stå upp
            för dem.
          </note>
          <note type="speaker">
            Anf. 34 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag tycker att transporter ska vara så säkra som
            möjligt och så miljömässigt bra som möjligt så att de fyller flera
            syften. Vi ska kunna hålla i gång jobben och konkurrenskraften
            både i Sverige och för EU i stort.
          </note>
          <note>
            Jag ser en styrka i att man på EU-nivå jobbar gemensamt för att
            förenkla och förtydliga regler som ska gälla, inte minst i åkeribranschen.
            Vi ska också se till att vi får en harmonisering när det gäller
            reglerna och att påföljderna blir lika. Det tycker jag är mycket
            starkare än att varje land för sig ska sätta upp sina regler eller
            kanske rentav gå mot att stänga gränser.
          </note>
          <note>
            Att gå mot en sådan styrning som Socialdemokraterna förespråkar,
            alltså att man ska vara anställd för att få vara åkare, skulle
            slå direkt mot den svenska åkerinäringen där mer än hälften är
            småföretagare eller egenföretagare.
          </note>
          <note>
            Det må ha tagit tid, men var det någonting som jag konstaterade
            när jag började som statsråd för tre år sedan var det att frågan
            blir så bred – den rör det sociala, den rör det ekonomiska, den
            rör det juridiska och den berör de frågor som jag har på transportpolitikens
            område. Därför såg jag det också som angeläget att få ihop allt
            detta. Det är en sak att säga att man ska göra något, men att
            verkligen få det på plats i lagstiftning, i förordning, kräver
            faktiskt samordning om man vill att det ska hålla.
          </note>
          <note>
            Det är precis det arbete som har gjorts och som görs. Det görs
            tillsammans med branschen, och den 1 mars kommer vi att ha förslag
            framme på hur man ska hindra fortsatt färd om någon inte följer
            reglerna och på hur man ska kunna titta på handlingar vid vägkanten
            om någon till exempel inte har gjort rätt för sig. Det ska finnas
            en tydlighet i vad som är goda transporter, och man ska kunna
            vara en bra beställare. Är man inte det finns det ett skärpt straffansvar
            för det också.
          </note>
          <note>
            Överläggningen var härmed avslutad.
          </note>
          <note>
            7 § Bordläggning
          </note>
          <note>
            Följande dokument anmäldes och bordlades:
          </note>
          <note>
            8 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 16 januari
          </note>
          <note>
            Ingela Nylund Watz
          </note>
          <note>
            Peter Eriksson
          </note>
          <note>
            9 § Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 17 januari
          </note>
          <note>
            Mats Pertoft
          </note>
          <note>
            Thomas Strand
          </note>
          <note>
            Mikael Damberg
          </note>
          <note>
            10 § Kammaren åtskildes kl. 10.50.
          </note>
          <note>
            Förhandlingarna leddes av förste vice talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
