<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--91</head>
          <docDate when="2014-03-27 00:00:00">2014-03-27 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:91
          </note>
          <note>
            Torsdagen den 27 mars
          </note>
          <note>
            Kl. 12:00 - 19:21
          </note>
          <note>
            1 § Justering av protokoll
          </note>
          <note>
            Protokollet för den 21 mars justerades.
          </note>
          <note>
            2 § Anmälan om subsidiaritetsprövning
          </note>
          <note>
            Andre vice talmannen anmälde att utdrag ur prot. 2013/14:32 för
            tisdagen den 25 mars i ärende om subsidiaritetsprövning av EU-förslag
            hade kommit in från finansutskottet.
          </note>
          <note>
            3 § Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:353
          </note>
          <note>
            Interpellation 2013/14:353 Beslut om styrelse i Carnegie bank
          </note>
          <note>
            Interpellationen kommer att besvaras tisdagen den 8 april 2014.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2013/14:356
          </note>
          <note>
            Interpellation 2013/14:356 Sänkningen av hotell- och restaurangmomsen
          </note>
          <note>
            Interpellationen kommer att besvaras måndagen den 19 maj 2014.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2013/14:368
          </note>
          <note>
            Interpellation 2013/14:368 Regeringens ambitioner för en ökad
            jämställdhet
          </note>
          <note>
            Interpellationen kommer att besvaras fredagen den 11 april 2014.
          </note>
          <note>
            Skälet till dröjsmålet är redan tidigare inbokade engagemang
            och resor.
          </note>
          <note>
            Maria Arnholm
          </note>
          <note>
            Interpellation 2013/14:375
          </note>
          <note>
            Interpellation 2013/14:375 Hungriga barn på privata förskolor
          </note>
          <note>
            Interpellationen kommer att besvaras tisdagen den 8 april 2014.
          </note>
          <note>
            Skälet till dröjsmålet är redan tidigare inbokade engagemang
            och resor.
          </note>
          <note>
            Maria Arnholm
          </note>
          <note>
            4 § Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            5 § Frågor om rösträtt, valsystem m.m.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            6 § Vallagsfrågor
          </note>
          <note type="speaker">
            Anf. 1 JONAS ÅKERLUND (SD):
          </note>
          <note>
            Herr talman! För att inte slösa med tid ska jag inskränka mig
            till att säga några ord som gäller vår reservation i betänkandet
            om gemensamma valsedlar.
          </note>
          <note>
            Som vi ser det finns några brister med dagens system. En är att
            det kanske helt enkelt av olika skäl inte finns valsedlar tillgängliga
            i vallokalen. Det kan finnas brister i distributionen, missförstånd
            eller vad som helst.
          </note>
          <note>
            En annan brist är att valsedlar kan gömmas undan eller helt enkelt
            kastas bort. Det har hänt vid några tillfällen, och det är ytterst
            olyckligt.
          </note>
          <note>
            En tredje brist är att valhemligheten kan komma att ifrågasättas.
            Man kan komma in i en vallokal. På ett bord ligger många partiers
            valsedlar, och på ett annat bord en bit därifrån ligger ett partis
            valsedlar.
          </note>
          <note>
            Bortsett från dessa nackdelar är hanteringen av valsedlar en
            stor apparat miljömässigt. Det ska tryckas upp miljoner valsedlar,
            och de ska distribueras, ofta med bil eller lastbil, runt om i
            landet. Det är en ordning som lämnar sina spår – om vi ska tänka
            på miljön.
          </note>
          <note>
            Det finns länder som har gemensamma valsedlar. Nackdelen med
            en gemensam valsedel är uppenbar, nämligen att den kan bli lång.
            Men vi tycker att den nackdelen inte överväger.
          </note>
          <note>
            Herr talman! Jag yrkar bifall till vår reservation.
          </note>
          <note type="speaker">
            Anf. 2 MONTASER ENEIM (M):
          </note>
          <note>
            Herr talman! I detta betänkande, KU22, behandlas vallagsfrågor.
            Dessa frågor kan vid en första anblick te sig mindre spännande
            och utan större motsättningar i denna kammare, oavsett politisk
            övertygelse. Men ämnet kan enkelt utvidgas.
          </note>
          <note>
            Ytterst handlar det om förutsättningarna för vår demokrati att
            fungera väl. Demokratin ska vara inkluderande, lika för alla och
            byggd på grundstenar av öppenhet och tolerans.
          </note>
          <note>
            Sverige har under lång tid präglats av demokrati. De första stapplande
            stegen på väg mot maktdelning och det demokratiska styrelseskick
            som vi i dag åtnjuter togs redan i samband med 1809 års regeringsform.
          </note>
          <note>
            Det är en medborgerlig rättighet att själv få välja sina företrädare
            till kommun, landsting och riksdag. Att fritt välja och påverka
            är för oss i dag självklarheter. Men det är inte alltid lika självklart
            för andra människor i vår omvärld, ibland till och med i vår omedelbara
            närhet. Det är därför en ständigt pågående process och en samlad
            uppgift för oss alla att alltid stå upp för och försvara demokratins,
            rösträttens och yttrandefrihetens principer.
          </note>
          <note>
            Herr talman! Det har i betänkandet inkommit såväl en motion som
            en reservation om utformandet av gemensamma valsedlar. Att underlätta
            för väljare att enklare se skillnad på partiernas valsedlar är
            ett arbete och en reformambition som jag tror att vi alla delar.
            Ingen ska stå i sin vallokal och känna sig osäker på om man har
            råkat ta rätt eller fel valsedel. Motionären driver dock tesen
            att samtliga valsedlar ska innehålla alla partiers beteckning,
            partisymbol och kandidater. Det förefaller både opraktiskt och
            komplicerat.
          </note>
          <note>
            I en del länder som i dag har gemensamma valsedlar för samtliga
            partier i landets parlament, exempelvis Tyskland, upplever man
            systemet som krångligt och svåröverskådligt. Inför det senaste
            valet till förbundsdagen förra hösten uttryckte till och med chefen
            för den tyska valorganisationen sin skepsis. Komplikationer kan
            lätt uppstå, inte minst när det gäller möjligheten till personkryss
            om en gemensam valsedel för alla partier används.
          </note>
          <note>
            Regeringen har i propositionen Proportionell fördelning av mandat
            och förhandsanmälan av partier i val gett uttryck för att partibeteckning
            ska få innehålla en partisymbol med argumentet att symboler på
            valsedeln gör det enklare för den enskilde väljaren.
          </note>
          <note>
            Konstitutionsutskottet har i betänkande 2013/14:KU16 bedömt att
            en partibeteckning ska få innehålla en partisymbol, vilket underlättar
            för väljaren att ta rätt valsedel. Denna kammare ställde sig också
            bakom regeringens och KU:s samlade linje. Genom att tillåta att
            en partibeteckning på valsedeln får innehålla en partisymbol minskar
            därmed risken dramatiskt att den enskilde väljaren råkar ta fel
            valsedel.
          </note>
          <note>
            Herr talman! Att få representera sina väljare och föra deras
            talan i denna kammare är ett av de finaste uppdragen man kan få.
            Därför anser jag att de demokratiska verktygen i vårt land fortsätter
            att stå stabilt och enade.
          </note>
          <note>
            Jag yrkar bifall till utskottets förslag och avslag på samtliga
            motioner och reservationen.
          </note>
          <note>
            Överläggningen var härmed avslutad.
          </note>
          <note>
            7 § Minoritetsfrågor
          </note>
          <note type="speaker">
            Anf. 3 HANS EKSTRÖM (S):
          </note>
          <note>
            Herr talman! Svensk minoritetspolitik för de i grundlagen skyddade
            nationella minoriteterna har tagit avgörande steg framåt under
            de senaste 20 åren. Förvaltningsområdena har inneburit ett ökat
            skydd för de nationella minoriteter som har geografiskt definierade
            områden. Detta gäller således samerna, tornedalsfinnarna och sverigefinnarna.
            Medvetenheten om hur förekommande och kränkande antisemitism och
            antiziganism är för våra icke territoriellt skyddade minoriteter
            har ökat.
          </note>
          <note>
            Det har gått framåt – men mycket arbete återstår. Den vitbok
            om romernas historia i Sverige under 1900-talet som presenterades
            i tisdags är skakande läsning om majoritetssamhällets övergrepp
            i form av allt från tvångssterilisering till förnekelse av medborgerliga
            rättigheter.
          </note>
          <note>
            När man ser situationen för romerna i dag blir man heller inte
            stolt. Fortfarande avbryter för många barn sin skolgång, fortfarande
            får barn barn, fortfarande har man svårt att få arbete och fortfarande
            diskrimineras man i sitt dagliga liv.
          </note>
          <note>
            Detta visades inte minst genom att regeringens gäst förvägrades
            frukost på hotell Sheraton. Även avslöjandet om Skånepolisens
            romregister ger en inblick i inrotade fördomars effekter.
          </note>
          <note>
            På samma sätt blir jag skrämd när jag pratar med unga judar som
            inte vågar visa sin identitet av risk för hatbrott, detta 70 år
            efter Förintelsen. Har vi inte lärt oss mer?
          </note>
          <note>
            Även vårt internationellt skyddade urfolk, samerna, utsätts för
            effekterna av fördomar och resultaten av tidigare förtryck. Ett
            besök vid Länsstyrelsen i Jämtland gjorde att jag blev uppmärksam
            på de problem man har med vad som uppfattas som bristande engagemang
            från svenska myndigheter vad gäller renbete över riksgränsen.
            Urfolket, som inte känner nationalstaten, får alltså lida av nationalstatens
            gräns.
          </note>
          <note>
            I en motion föreslår Kerstin Lundgren att finlandssvenskarna
            ska integreras i begreppet sverigefinnar och omfattas av minoritetsskyddet.
            Att finlandssvenskarna har en urgammal närvaro – sedan kanske
            1300-talet – i det som i dag är Sverige kan inte ifrågasättas.
            Den svenska minoritetslagstiftningen är emellertid i mycket baserad
            på den så kallade minoritetsspråkskonventionen, och standardsvenskan
            i Finland är densamma som standardsvenskan i Sverige. En förändring
            skulle kräva en grundläggande utvärdering av minoritetspolitiken,
            och kanske kan finlandssvenskarna uppmärksammas på annat sätt.
          </note>
          <note>
            Den finska språkgruppen är till numerären den största. Siffran
            ca 700 000 personer med finskspråkiga rötter nämns. I fråga om
            denna grupp finns det fortfarande stora brister. Sverige som land
            har anledning att skämmas över hur vi har behandlat det finska
            språket efter 1809. Vi socialdemokrater, tillsammans med Vänsterpartiet
            och Miljöpartiet, menar att ett nationellt språkpolitiskt handlingsprogram
            ska tas fram för det finska språket. Vi ser stora luckor i den
            finska minoritetens rättigheter. Allt från rätt till äldreomsorg
            på finska till lärarutbildningar på alla nivåer behöver utredas.
          </note>
          <note>
            Vi måste förstå att vårt bristande skydd för finskan också har
            negativa effekter på svenskans ställning i Finland. Den svenskspråkiga
            gruppen i Finland och den finskspråkiga gruppen i Sverige är viktiga
            för att vidmakthålla de starka och unika banden mellan Sverige
            och Finland.
          </note>
          <note>
            Det är vår mening att ett handlingsprogram för finskan bör följas
            av liknande handlingsprogram för de andra minoritetsspråken. Jag
            yrkar därför bifall till reservationen under punkt 6.
          </note>
          <note type="speaker">
            Anf. 4 MIA SYDOW MÖLLEBY (V):
          </note>
          <note>
            Herr talman! Förra sommaren kunde vi i radion höra om att det
            var flera personer som inte fick hyra bil på bensinmackar trots
            att det fanns lediga bilar.
          </note>
          <note>
            I höstas avslöjades att polisen i Skåne hade registrerat personer
            ur en enskild etnisk grupp på ett sätt som inte följde lagar och
            regler.
          </note>
          <note>
            Precis som Hans tidigare berättade kunde vi i förrgår höra talas
            om en gäst på ett finare hotell i Stockholm som stoppades i frukostmatsalen
            med hänvisning till att frukosten enbart var för dem som bodde
            på hotellet. Kvinnan i fråga bodde på hotellet.
          </note>
          <note>
            Gemensamt i dessa tre i övrigt helt olika situationer var att
            samtliga av de drabbade var romer. Det är helt uppenbart att det
            pågår en diskriminering i Sverige och att antiziganismen är utbredd,
            och det är ett stort problem. Det problemet kräver insatser som
            går längre än att skriva en vitbok.
          </note>
          <note>
            Attacker mot synagogor och judiska samlingsplatser fortsätter.
            Under kristallnatten i höstas marscherade nazistiska Svenska motståndsrörelsen
            genom Stockholm. Polisen hade gett demonstrationen tillstånd trots
            att en demonstration den natten knappast kan uppfattas som något
            annat än ett hot, en ren provokation och hets mot folkgrupp. Demonstranterna
            bar sköldar med den nazistiska symbolen livets träd. Samma symbol
            användes av SA i Nazityskland när mördandet och förföljandet satte
            i gång. Symbolen livets träd är jämförbar med hakkorset eftersom
            det är en tydlig och historiskt använd symbol.
          </note>
          <note>
            I Sverige har vi ett förbud mot att bära nazistiska symboler
            och uniformer just för att dessa i sig är tydligt riktade mot
            de grupper som förföljdes och mördades under tyska nazitiden.
            Trots det ingrep inte polisen vid demonstrationen på kristallnatten.
          </note>
          <note>
            Beror det på okunskap? Kanske det, men framför allt visade det
            att antisemitismen i det svenska samhället är ett stort problem,
            och poliser är också människor.
          </note>
          <note>
            När församlingsmedlemmarna kom till moskén på Söder i december
            var den överklottrad med hakkors. Attacker mot moskéer och muslimska
            samlingsplatser är ständigt förekommande. Kvinnor med sjal utsätts
            för attacker. Vid flera tillfällen har män försökt slita av kvinnor
            sjalarna. Nidbilder av muslimer är vanliga, och generaliseringar
            av muslimer som en enhetlig grupp är standard. Kunskapen om islam
            är verkligen undermålig och präglad av rasistiska stereotyper.
          </note>
          <note>
            Islamofobin i Sverige är utbredd.
          </note>
          <note>
            Samhället har ett stort ansvar för att komma till rätta med rasism,
            diskriminering och förföljelser. I skolan borde det vara självklart
            att arbeta mot antiziganism, antisemitism och islamofobi. I själva
            verket är tyvärr fördomarna så djupt rotade i det svenska samhället
            att även våra läromedel bidrar till och förstärker fördomarna.
            I nyhetsmedier och populärkultur sprids ofta en väldigt onyanserad
            bild av bland annat islam och judendom.
          </note>
          <note>
            Det är tydligt att arbetet mot antiziganism, antisemitism och
            islamofobi behöver förstärkas ordentligt. Bland annat behöver
            skolans arbete mot detta självklart stärkas.
          </note>
          <note>
            Jag yrkar bifall till reservation nr 1. Jag stöder självklart
            också våra övriga reservationer och våra motioner.
          </note>
          <note>
            Den som lyssnar på debatten och läser det här betänkandet om
            minoritetsfrågor kan konstatera att det är ett ganska tunt betänkande,
            att det är ganska få delar i det och att det är fokuserat på ganska
            få saker. Vi tar upp finlandssvenskan och det finska minoritetsspråkets
            ställning, antiziganism, islamofobi och antisemitism och har en
            kort passus om sametinget. Det beror på att vi tidigare hanterat
            flera av de här frågorna och hade en debatt i kammaren för två
            år sedan.
          </note>
          <note>
            Jag vill rekommendera dem som vill se mer av vad som har sagts
            och vad vi har för ståndpunkter i konstitutionsutskottet att titta
            i betänkandet från 2011/12. Där lyftes tydligt fram många frågor
            gällande den samiska minoriteten och dess förutsättningar, bland
            annat frågan om att ge sametinget en ordentlig möjlighet att vara
            ett självstyrande organ, vilket inte alls fungerar i dag.
          </note>
          <note>
            Med detta yrkar jag åter bifall till reservation 1.
          </note>
          <note type="speaker">
            Anf. 5 SEDAT DOGRU (M):
          </note>
          <note>
            Herr talman! Detta betänkande och denna debatt är viktiga ur
            två aspekter, dels för att visa mitt partis, Moderaternas, ambition
            och Alliansens ställning i de här frågorna, dels för att visa
            regeringens arbete och strävan med att synliggöra och uppmärksamma
            minoriteter. Speciellt viktigt är arbetet för att förbättra romernas
            situation.
          </note>
          <note>
            I frågan om finska minoritetsspråkets ställning har jag förståelse
            för reservanterna och deras resonemang. Här pågår ett antal insatser.
            Vissa saker har gjorts, och mer kommer att göras, för att säkerställa
            och underlätta för barn och ungdomar som tillhör de nationella
            minoritetsgrupperna. Deras möjligheter att använda och utveckla
            sina språk kommer att stärkas.
          </note>
          <note>
            Det är bra att vi har inrättat ett sameting som kan bevaka och
            följa upp frågor som bland annat rör rennäringen, nyttjandet av
            mark och vatten. Sametinget är också med, bevakar och tycker till
            i samhällsplaneringen.
          </note>
          <note>
            Vidare har sametinget också en demokratisk roll som folkvald
            församling som är viktig.
          </note>
          <note>
            Herr talman! Jag vill citera integrationsminister Erik Ullenhag:
            Det förekommer i dag en utbredd vardagsdiskriminering mot romer
            i det svenska samhället. Många romer känner dessutom en stor oro
            mot bakgrund av historien och dagens fördomar.
          </note>
          <note>
            I tisdags presenterade integrationsministern regeringens vitbok
            om kränkningar av och övergrepp mot romer i Sverige. Syftet var
            att ge ett erkännande åt offren och deras anhöriga och skapa förståelse
            för den romska minoritetens situation i Sverige i dag. Det är
            ett gediget material och hittills det mest omfattande arbete som
            har gjorts inom området.
          </note>
          <note>
            Arbetet med vitboken startade för några år sedan. Och innan det
            hann slutföras och presenteras fick vi i närtid erfara och se
            bevis för hur romer behandlas och vad de utsätts för i dagens
            Sverige. Jag tänker på Skånepolisens register över romer. När
            detta uppdagades i höstas för allmänheten genom medierna blev
            det genast föremål för granskning av Säkerhets- och integritetsskyddsnämnden,
            som har tillsyn över polisens register. Nämnden kunde inte styrka
            att grunden för registreringen varit etnicitet, men den uttalade
            viss kritik för att gallringen inte gjorts på ett korrekt sätt,
            att tillgången till registret inte hade begränsats och att registret
            var för oprecist.
          </note>
          <note>
            Diskrimineringsombudsmannen inledde en tillsyn, överåklagaren
            vid Riksenheten för polismål inledde en förundersökning och Justitiekanslern
            inledde en förundersökning av Polismyndigheten i Skåne. Alla dessa
            tillsynsmyndigheter hade en eller flera anmärkningar på hur registret
            hade skötts av Skånepolisen, men samtliga granskningar lades ned
            och har avslutats.
          </note>
          <note>
            Det som pågår just nu är Justitieombudsmannens, JO:s, granskning
            av ansvarsfördelningen inom Skånepolisen. Vidare har regeringen
            gett Rikspolisstyrelsen i uppdrag att redovisa hur man kommer
            att säkerställa att det finns riktlinjer och rutiner för behandling
            av personuppgifter i polisens kriminalunderrättelseverksamhet.
            Datainspektionen har fått i uppdrag av regeringen att undersöka
            om det förekommer olaglig registrering av romer eller personer
            av annat etniskt ursprung inom socialtjänsten och bostadsmarknaden.
          </note>
          <note>
            En vitbok som beskriver historien är en viktig utgångspunkt för
            att stärka romers mänskliga rättigheter. Vitboken belyser övergrepp
            mot och kränkningar av romer under 1900-talet på områden som registreringar,
            steriliseringar, omhändertaganden av barn, fördrivning, deras
            tillgång till bostad samt arbete och utbildning. Romers situation
            i dag har ett samband med hur de har behandlats historiskt och
            den diskriminering som de utsatts för under en lång tid. Därför
            är kunskapen om historien viktig för regeringens fortsatta arbete
            med att förbättra levnadsförhållandena för romer.
          </note>
          <note>
            Regeringen påbörjade ett arbete i ett antal pilotkommuner och
            antog en strategi för romsk inkludering för några år sedan. Utöver
            de medel som finns för de nationella minoriteterna satsas det
            46 miljoner under 2012–2015 för att uppnå det övergripande målet
            att år 2032 ska romer ha likvärdiga möjligheter i livet som den
            som är icke-rom. Strategin omfattar sex samhällsområden: arbete,
            utbildning, bostad, hälsa och social trygghet, civilsamhället
            samt kultur och språk. Ett urval av dessa satsningar i strategin
            kommer även att göras på nationell nivå.
          </note>
          <note>
            I går fick vi veta att regeringen har tillsatt en kommission
            mot antiziganism. Kommissionens majoritet utgörs av romer. Syftet
            är att åstadkomma en kraftsamling i arbetet mot antiziganism och
            att överbrygga den förtroendeklyfta som finns mellan den romska
            gruppen och samhället i övrigt.
          </note>
          <note>
            Herr talman! Jag yrkar bifall till konstitutionsutskottets förslag
            till beslut.
          </note>
          <note type="speaker">
            Anf. 6 STEFAN KÄLL (FP):
          </note>
          <note>
            Herr talman! Sverige har aldrig varit ett etniskt, språkligt
            eller kulturellt homogent land. Det är en seglivad myt. En del
            vill gärna att den myten lever kvar, men sanningen är att så länge
            som det har bott människor här i Sverige har det talats olika
            språk och funnits olika kulturer här.
          </note>
          <note>
            Minoritetspolitiken handlar om att synliggöra och skapa förutsättningar
            för våra historiska minoritetsspråk och de nationella minoriteterna,
            som i många generationer har funnits sida vid sida med majoritetsbefolkningen.
            Det kan lätt låta oskyldigt, men för den som berörs är det allvar.
          </note>
          <note>
            Sverige har en lång historia av osynliggörande, marginalisering
            och ibland även direkt förtryck mot våra egna minoriteter. Det
            är något som vi måste göra upp med. Vi har här hört talare nämna
            Erik Ullenhags vitbok om övergrepp och kränkningar mot romer och
            resande under 1900-talet. Med Erik Ullenhags egna ord: Det är
            en historia att skämmas över.
          </note>
          <note>
            Det handlar om offentligt sanktionerad rasbiologi, sterilisering,
            systematisk kartläggning och registrering, inreseförbud specifikt
            riktade mot romer samt systematisk utestängning från skola, bostadsmarknad
            och arbetsmarknad.
          </note>
          <note>
            Det här är inte bara historia, utan detta påverkar oss också
            i dag. Majoritetsbefolkningens okunskap är ofta stor. Att göra
            upp med myten om det etniskt homogena Sverige är ett gemensamt
            ansvar.
          </note>
          <note>
            För Folkpartiet liberalerna är minoritetspolitiken en fråga om
            demokrati och om lika möjligheter. Den som identifierar sig som
            tillhörig en nationell minoritet ska ha samma möjligheter som
            alla andra att delta i samhället och bevara och utveckla sitt
            språk och sin kultur.
          </note>
          <note>
            Steg för steg höjer vi ambitionerna. I går tillsatte regeringen
            en kommission mot antiziganism, ledd av Thomas Hammarberg, där
            man återigen ska ta upp dessa frågor. Kommissionen har bred representation
            från romer och resande.
          </note>
          <note>
            Också när det gäller minoritetspolitiken i stort har förändringar
            gjorts sedan 2006. Folkpartiet har arbetat för att varje barn
            ska ha samma rätt att få modersmålsundervisning i något av de
            fem minoritetsspråken, även om språket inte används till vardags
            i hemmet. Detta blev verklighet efter att Folkpartiet tog över
            på Utbildningsdepartementet.
          </note>
          <note>
            För några veckor sedan tog vi nästa steg för att underlätta för
            modersmålsundervisning i minoritetsspråk genom en proposition
            om att ändra skollagen, gällande de nationella minoritetsspråken,
            och slopa kravet på att en vårdnadshavare ska ha språket som modersmål
            och att eleven ska ha grundläggande kunskaper i språket.
          </note>
          <note>
            Förvaltningsområdena för de nationella minoritetsspråken har
            ökat kraftigt sedan alliansregeringen tog över.
          </note>
          <note>
            Tidigare var det bara i Tornedalen och några andra delar av Norrbotten
            som det fanns en rätt för enskilda att använda minoritetsspråk
            i kontakter med myndigheter och en rätt till förskoleverksamhet
            och äldreomsorg helt eller delvis på minoritetsspråk.
          </note>
          <note>
            De senaste åren har antalet kommuner ökat radikalt. Nu omfattar
            det samiska förvaltningsområdet nästan hela Norrlands inland plus
            Umeå kommun, och det finska förvaltningsområdet har utökats med
            ett stort antal kommuner i Mälardalen och Mellansverige, där många
            har finska som modersmål. Antalet kommuner växer hela tiden.
          </note>
          <note>
            Vi gick till val på att höja ambitionerna i minoritetspolitiken,
            och vi håller vad vi lovar.
          </note>
          <note>
            Jag började med att säga att det här kan låta oskyldigt, men
            det är det inte.
          </note>
          <note>
            Det är bara två dagar sedan vitboken om övergrepp mot och kränkningar
            av romer och resande presenterades. Och det är bara ett par månader
            sedan ett parti här i kammaren, Sverigedemokraterna, krävde ett
            totalt stopp för alla riktade åtgärder för den nationella minoriteten
            romer. Hela budgetanslaget, varenda krona, skulle dras in. I tisdags
            talade Sverigedemokraterna med mycket små bokstäver om detta.
            Men det är vad deras politik går ut på. Minoritetspolitik är inget
            oskyldigt litet sidospår i politiken. Det är här som de grundläggande
            värderingarna testas.
          </note>
          <note>
            Jag yrkar bifall till förslaget i utskottets betänkande.
          </note>
          <note type="speaker">
            Anf. 7 PER-INGVAR JOHNSSON (C):
          </note>
          <note>
            Herr talman! Vi har i konstitutionsutskottet behandlat 20 motionsyrkanden
            från den allmänna motionstiden som handlar om minoritetsfrågor.
            Vi redovisar det nu i detta betänkande, KU24.
          </note>
          <note>
            Jag ska inte upprepa de synpunkter som här har framförts om minoritetsfrågorna
            där vi är överens. Jag vill redovisa vad jag själv främst har
            jobbat med under de diskussioner vi har haft i konstitutionsutskottet.
          </note>
          <note>
            Jag har försökt få till stånd en mer positiv skrivning än den
            som ursprungligen fanns och som har funnits i riksdagens och regeringens
            tidigare skrivelser när det gäller finlandssvenskarnas ställning
            som en minoritet i Sverige.
          </note>
          <note>
            På grund av att finlandssvenskarna, alltså de svensktalande som
            flyttat från Finland till Sverige, inte är en språklig minoritet
            i Sverige har de aldrig fått ett erkännande som en minoritetsgrupp
            i Sverige. Deras gemenskap kommer till uttryck bland annat i den
            finlandssvenska föreningen Fris. Några av oss ledamöter i konstitutionsutskottet
            var för en dryg månad sedan på ett av finlandssvenskar välbesökt
            Runebergsmingel i deras lokal på Söder i Stockholm.
          </note>
          <note>
            Frågan om finlandssvenskarnas ställning som minoritet har tagits
            upp i en riksdagsmotion av min partikollega Kerstin Lundgren.
            Föreningen Fris har skrivit till konstitutionsutskottet och stött
            de synpunkter som Kerstin Lundgren framför i sin motion.
          </note>
          <note>
            Även om motionen inte tillstyrks av konstitutionsutskottet har
            vi gjort en i jämförelse med tidigare beslut något mer positiv
            skrivning i minoritetsfrågan för finlandssvenskarna.
          </note>
          <note>
            Jag vill också nämna att konstitutionsutskottet i detta ärende
            avstyrker en sverigedemokratisk motion om att sametinget ska avskaffas.
          </note>
          <note>
            Herr talman! Jag yrkar bifall till förslaget i konstitutionsutskottets
            betänkande.
          </note>
          <note type="speaker">
            Anf. 8 TUVE SKÅNBERG (KD):
          </note>
          <note>
            Herr talman! Det är 20 motionsyrkanden som vi har att hantera,
            och därav kan man möjligen sluta sig till att debatten inte blir
            så oerhört engagerad. Vi har inte mycket repliker, och vi håller
            våra anföranden.
          </note>
          <note>
            Men låt mig, herr talman, understryka att ämnet är viktigt. Det
            är ingen som i detta betänkande motsätter sig åtgärder för att
            hjälpa till exempel romerna i deras situation och deras utsatthet,
            judarna i Malmö eller de muslimer vars burka eller slöja blir
            avriven. Alla står vi bakom att detta är oacceptabelt och att
            vi vill ha förändringar.
          </note>
          <note>
            Den ena talaren efter den andra har pekat på vad regeringen faktiskt
            har gjort och hur vi har motionerat från alla partier. Men låt
            mig säga: Vi är ännu inte framme.
          </note>
          <note>
            Jag bor i Skåne, och jag vet av personlig erfarenhet hur det
            är för unga judiska män och kvinnor, som jag känner, att inte
            kunna vandra på Malmös gator. Till och med de som har det traditionella
            mellanösternutseendet kan bli angripna på Malmös gator, och de
            drar sig för att åka in till Malmö. Detta är inte acceptabelt.
          </note>
          <note>
            Det är inte acceptabelt att synagogan i Malmö måste vara som
            en bunker, där man går genom slussar. Till stor del bekostas hela
            det här slussväsendet av den judiska församlingen själv, även
            om samhället går in med en viss hjälp. Det är inte acceptabelt.
            Så kan vi inte ha det.
          </note>
          <note>
            Det är likadant när jag går härifrån och till Sergels torg och
            kommer att se just de romer som vi har debatterat. De är inte
            svenska medborgare utan rumänska, men de är likväl romer, de fattigaste
            i Europa, som har tagit sig hit till Sverige. Vi går förbi dem,
            med eller utan en blick på dem.
          </note>
          <note>
            När jag gick hit i dag på morgonen till denna debatt kom det
            en rom och försökte få mig att lägga en slant i en pappersmugg.
            Jag måste erkänna att jag inte gjorde det.
          </note>
          <note>
            Vad kan vi göra? Till att börja med kan vi säga att de inte är
            vårt problem: De här romerna är inte svenska medborgare, och någon
            annan får ta hand om dem.
          </note>
          <note>
            Ja, det är väl sant. Så är det – vi kan inte hjälpa alla. Men
            dessa romer skulle vi kunna hjälpa genom att sätta tryck på Rumänien,
            vars medborgare de faktiskt är, så att de pengar som EU avsätter
            verkligen går till fattigdomsbekämpning i Rumänien.
          </note>
          <note>
            Jag vet inte om det hjälper ditt och mitt samvete, men det är
            förvisso ett problem som måste lösas. Och här har Sverige ett
            medmänskligt ansvar att se till att vi inte går förbi dessa människor.
            De är också vår nästa, även om jag gick förbi för inte så länge
            sedan.
          </note>
          <note>
            Fattigdomsbekämpning är större än att bara ge en liten peng i
            en pappersmugg. Det handlar också om att se till att vi åtminstone
            börjar i EU med fattigdomsbekämpning, och pengar finns avsatta
            för detta, också för dessa romer.
          </note>
          <note>
            Det har nämnts om vitboken och kommissionen för att hjälpa svenska
            romer. Allt detta är bra. Men vi har mer att göra. Regeringen
            är på god väg. Men tyvärr: Jag vill bara påminna om att vi har
            en resa framför oss.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 9 KERSTIN LUNDGREN (C):
          </note>
          <note>
            Herr talman! Tack till konstitutionsutskottet, som har behandlat
            även min motion! Den är en av de 20 motioner som behandlas i detta
            betänkande och handlar om frågan om finlandssvenskarnas ställning
            som nationell minoritet.
          </note>
          <note>
            Det är en del som fortfarande kvarstår olöst trots översyn och
            förnyade lagar och trots diskussioner som har pågått rätt länge.
            Jag är själv engagerad i de här frågorna sedan 2002.
          </note>
          <note>
            Det är den näst största minoritetsgruppen i Sverige vi talar
            om. Runt 100 000 identifierar sig som finlandssvenskar.
          </note>
          <note>
            De nationella minoriteterna – samer, tornedalingar, sverigefinnar,
            romer och judar – gavs 1999 ställning som nationella minoriteter
            i Sverige utifrån Europarådets konventioner, som Sverige har undertecknat.
            Grunden är att alla ska ha rätt att få vara olika som individer.
            Vissa vill bevara sitt kulturarv; andra vill inte bli intvingade
            i någon grupp. Vi måste lära oss av våra misstag, tycker jag,
            och inte till följd av missriktad hjälpsamhet tala om för människor
            vad som är rätt för dem.
          </note>
          <note>
            Minoritetsspråkskommittén angav tonen för de nationella minoriteterna
            i Sverige. Det gjorde att man måste ha finska som modersmål för
            att få räkna sig som sverigefinne. Det kravet gäller inte för
            någon av de andra minoriteterna, och det är heller inget exklusivt
            krav i Europarådets konvention för skydd av nationella minoriteter.
            Där handlar det snarare om minoritetsspråkskonventionen.
          </note>
          <note>
            Sverige erkänner alltså bara delvis en nationell minoritet som
            har rötter i Finland. Sverigefinländarna delas upp i en grupp
            som får nationell status och en som inte får den statusen.
          </note>
          <note>
            Finlandssvenskarna i Sverige har därmed diskvalificerats som
            nationell minoritet trots att de uppfyller alla kriterier för
            att få klassas som sådan som Europarådet ställer upp. De har en
            uttalad samhörighet, de står till antalet inte i en dominerande
            ställning till resten av befolkningen, de har en traditionell
            och kulturell särart, de har historiska band till Sverige och
            de har en självidentifikation, det vill säga de vill både som
            individer och som grupp behålla sin finlandssvenska identitet.
          </note>
          <note>
            Av artikel 5, som vi har ratificerat, framgår det att de nationella
            minoriteterna ska ha möjlighet att behålla och utveckla sin kultur
            och bevara de väsentliga beståndsdelarna i sin identitet, och
            det är mer än språk.
          </note>
          <note>
            Det är mer än språk. Det har Sverige och vi ännu inte lyckats
            fånga upp. Därför har vi som majoritetsbefolkning delat den sverigefinländska
            gruppen i två delar. Den ena, språkdelen, har givits ett särskilt
            skydd för hela sin identitet – sitt kulturarv, sin historia och
            sin koppling till Finland. Den andra delen har inte givits den
            rätten. Trots att vi har så väldigt långvariga band har vi inte
            klarat av den uppgiften.
          </note>
          <note>
            Jag tycker, herr talman, att det finns alla skäl för oss alla
            att fundera över hur vi ska kunna förändra den här verkligheten
            för människor i Sverige, för vår näst största minoritetsgrupp.
          </note>
          <note>
            Jag är glad, herr talman, att utskottet ändå har öppnat en liten
            springa genom sitt svar på min motion. Jag hoppas att vi tillsammans
            ska kunna ta denna fråga vidare och lösa den konflikt som vi av
            missriktad hjälpsamhet har åstadkommit.
          </note>
          <note>
            Jag kommer inte att yrka bifall till min motion. Jag vill tacka
            min partikamrat Per-Ingvar Johnsson och andra som har varit verksamma
            för att försöka öppna den här springan. Jag hoppas att vi tillsammans,
            herr talman, ska kunna göra dörren vidöppen och lösa en konflikt
            som vi, inte den näst största minoritetsgruppen i Sverige, har
            skapat.
          </note>
          <note type="speaker">
            Anf. 10 RAIMO PÄRSSINEN (S):
          </note>
          <note>
            Herra puhemies – herr talman! Jag vill bara påminna kammaren
            om att det i Sveriges riksdag talades finska ända fram till år
            1809, då vi olyckligtvis förlorade vår östra rikshalva till Ryssland.
          </note>
          <note>
            Jag har valt att begära ordet i den här frågan eftersom jag är
            djupt engagerad i den. Jag är också ordförande i Svensk-finska
            föreningen här i riksdagen. Alla partier är representerade i den,
            och vi är helt överens om tagen. Vi har inte heller för avsikt
            att skapa några politiska strider om frågorna om sverigefinnars
            framsteg och stärkande av det finska språket i Sverige; det är
            viktigt att framhålla.
          </note>
          <note>
            Ändå blir jag glad när vi i dag från Socialdemokraterna, Vänsterpartiet
            och Miljöpartiet får bifall och en reservation gällande min och
            Pyry Niemis motion om en nationell strategi för stärkande av det
            finska språket. Det är oerhört viktigt.
          </note>
          <note>
            Herr talman! När Koski-Vähälä, Rauhala, Karhu, Kupari och även
            min familj kom till östra Jämtland och började röja skog där blev
            det en stor finsk koloni. Men att jag aldrig fick möjligheten
            att stärka mitt finska språk via skolsystemet i Sverige beklagar
            jag allvarligt och djupt i dag. Det är nämligen en viktig del
            av min och andra sverigefinnars identitet.
          </note>
          <note>
            Det här går i arv i generationer. Därför måste vi gå framåt på
            bred front, även om vi gör det försiktigt och sakta, eftersom
            det inte är någon partiskiljande fråga – eller inte borde vara
            det.
          </note>
          <note>
            Vår motion som handlar om den nationella strategin för finska
            språket är ingen svår sak. Det är ett påbörjat arbete för att
            se vilka brister som finns i dag – vi känner till många av dem
            – och på vilket sätt vi kan undanröja dem, vilket är jätteviktigt.
          </note>
          <note>
            Jag önskar tillsammans med många andra att vi kan ta steg framåt
            i just den här frågan, för vi pratar om väldigt många som finns
            i landet i dag och som har sin historia i Finland många generationer
            tillbaka eller alldeles nyligen. Vi har byggt det här landet tillsammans.
            Därför kommer vi att fortsätta vårt arbete.
          </note>
          <note>
            Jag beklagar att regeringspartierna inte kunde ta ställning för
            det här i dag, men de kanske gör det framöver. Det är väldigt
            viktigt.
          </note>
          <note>
            Vi har också en kampanj, herr talman, som handlar om att man
            ska kunna se finsk tv, TV Finland, i hela Sverige. Här har vi
            åstadkommit att få göra en uppvaktning av kulturministern för
            att gemensamt, alla partier tillsammans, försöka ta kliv framåt.
          </note>
          <note>
            Herr talman! Jag tänker på min gamla mamma på Persgården i Hofors.
            Hon är 89 år nu men kan inte få service och omsorg på finska,
            vilket jag djupt beklagar. Det finns en kader av människor ute
            i arbetslivet som har finskt ursprung och som skulle behöva revitalisera
            sitt språk och våga använda det eftersom det är fler som behöver
            få vård och omsorg på ålderns höst på just finska språket. Vi
            fungerar så, alla vi människor, att vi faller tillbaka på vårt
            modersmål.
          </note>
          <note>
            Jag är glad att vi har fått en gemensam reservation från tre
            partier. Nästa gång, herr talman, kanske vi kan få med oss fler
            partier i denna ytterst viktiga fråga som berör nästan 700 000
            människor i detta land.
          </note>
          <note type="speaker">
            Anf. 11 PYRY NIEMI (S):
          </note>
          <note>
            Herr talman! Minä olen suomenkielinen edustaja Ruotsin valtiopäivällä
            – jag är en finskspråkig ledamot i den svenska riksdagen.
          </note>
          <note>
            Det känns stort att diskutera de här frågorna. Jag flyttade till
            Sverige 1970. Jag har gått i svensk grundskola och gymnasieskola
            och på svenskt universitet och fått ta del av den stora, fina
            svenska välfärden. Jag har nästan tappat bort det finska språket
            men ändå i någon mån och mening alltid kämpat för att behålla
            det – kulturellt, socialt, funktionellt och även i arbetslivet.
          </note>
          <note>
            Vi är närmare 700 000 sverigefinnar i Sverige i dag – andra eller
            tredje generationen – som har långa, djupa historiska band till
            Finland och som känner en stolthet och tacksamhet över allt som
            har skett över sekler, i samverkan och harmoni, under krig och
            i fredstid. Med detta i bagaget känner jag också en stor trygghet
            med att det finska språket kommer att överleva i Sverige och att
            det svenska språket kommer att överleva i Finland.
          </note>
          <note>
            Det som är bekymmersamt är att många av dem som invandrade till
            Sverige på 1950- och 1960-talet nu börjar komma i den ålder då
            de börjar tappa det svenska språket. Var landar de då rent språkmässigt?
            Jo, i sitt ursprungsspråk, och det är ofta finskan. Vi ser det
            i många kommuner i dag, speciellt traditionella bruksorter, dit
            många invandrade från Finland till Sverige för att stärka den
            svenska konkurrenskraften och ge möjligheter till utökad produktion
            och tillväxt. I dag behärskar de inte det svenska språket mer.
            Därför är förvaltningsområdena viktiga.
          </note>
          <note>
            På samma sätt är det också för den generation som jag tillhör,
            som föddes på 60-talet. Vi börjar alltmer tappa kopplingen till
            Finland av flera skäl, framför allt för att det inte finns identifikation
            att anknyta till. Vi tappar möjligheterna att se på finsk television.
            Språket revitaliseras inte på det sätt som vi behöver. Vi borde
            också få mer tillgång till forskning och beprövad erfarenhet när
            det gäller modern språkteknologi på finska.
          </note>
          <note>
            Allt detta kokar samman till att vi behöver en nationell handlingsplan
            för detta minoritetsspråk. Det behövs ända ned i den ålder då
            man börjar på förskolan och i de kommunala grundskolorna, där
            vi vet att det råder en obalans, dels när det gäller att få tag
            i lärare, pedagoger, som kan det finska språket, dels när det
            gäller olika kommuners inställning till rätten att få tillgång
            till sitt eget minoritetsspråk.
          </note>
          <note>
            Detta är ett första steg. Vi vill se handlingsplaner för de andra
            nationella minoriteterna också. Det ena utesluter inte det andra,
            men det är bra att börja med den grupp som är störst för att kunna
            skapa de bästa förutsättningarna.
          </note>
          <note>
            Förvaltningsområdena i all ära – de är bra, och vi ska fortsätta
            värna dem – men de går inte på djupet i de väsentligaste frågorna
            när det gäller det finska språket. Det handlar mer om service
            och tjänster. Vi måste också visa och kanalisera hur vi vetenskapligt
            kan få fram det finska språkets ställning i det moderna svenska
            samhället och samtidigt värnar den goda samverkan som historiskt
            har funnits mellan Finland och Sverige.
          </note>
          <note>
            Överläggningen var härmed avslutad.
          </note>
          <note>
            8 § Arbetsrätt
          </note>
          <note type="speaker">
            Anf. 12 JOHAN ANDERSSON (S):
          </note>
          <note>
            Herr talman! I dag ska vi behandla 122 motionsyrkanden om arbetsrättsliga
            frågor som väcktes under allmänna motionstiden 2013. Det stora
            antalet motionsyrkanden visar tydligt att det finns ett stort
            politiskt intresse för arbetsrättslagstiftningen och arbetsmarknadspolitiken.
          </note>
          <note>
            Vi socialdemokrater står naturligtvis bakom samtliga av våra
            reservationer i betänkandet, men för tids vinning yrkar jag bifall
            endast till reservation 2.
          </note>
          <note>
            Sedan maktskiftet 2006, då Sverige fick en borgerlig regering,
            har det skett stora förändringar för den enskilde anställde vad
            avser arbetsrätten. Lejonparten av de stora försämringarna skedde
            under förra mandatperioden, 2006–2010.
          </note>
          <note>
            Eftersom detta är den sista arbetsrättsdebatten före valet kommer
            jag nu att göra en summering av de förändringar man har genomfört
            i lagstiftningen under de två gångna mandatperioderna.
          </note>
          <note>
            Man har gjort förändringar när det gäller anställningsskyddet.
            Det var en av de första åtgärder man vidtog efter valet 2006.
            Det handlade om att man införde allmän visstidsanställning. Det
            var ett sätt att låta fler gå på otrygga anställningar än vad
            som var fallet tidigare. Antalet personer med visstidsanställningar
            har ökat kraftigt de senaste åren. Jag återkommer lite längre
            fram om vad vi har för recept för att klara ut de här frågorna.
          </note>
          <note>
            En annan förändring som har skett är att det i dag är lättare
            att kringgå lag och kollektivavtal. Då handlar det om att man
            har uppdragsgivare med F-skattsedel. Det traditionella anställningsskyddet
            ser annorlunda ut och har förändrats och framför allt försämrats
            för den enskilde.
          </note>
          <note>
            Man har försämrat jämställdhetslagstiftningen när det gäller
            kartläggning och andra delar. Nu pågår ett arbete som förhoppningsvis
            kan leda till en förnyad lagstiftning på detta område framöver,
            vilket vi hoppas.
          </note>
          <note>
            Det har varit svårare att teckna avtal och förhandla med utländska
            arbetsgivare. Även där ska jag nämna att det pågår ett arbete,
            framför allt från EU:s sida, för att stärka även denna del. När
            vi behandlade lagstiftningen hade vi krav om att man skulle utse
            en behörig representant som också skulle ha mandat att teckna
            avtal. Nu blev det dess värre inte så.
          </note>
          <note>
            Man har ändrat reglerna om övertid och skyddskommitté, vilket
            vi ser som en försämring för den enskilde.
          </note>
          <note>
            Vad vill då vi socialdemokrater när det gäller arbetsrätten och
            arbetsmarknadspolitiken? Vi har slagit fast ett antal grundläggande
            punkter.
          </note>
          <note>
            Först och främst är full sysselsättning det övergripande målet
            för oss socialdemokrater. Vi har väckt motioner med ett kraftfullt
            ekonomiskt program mot arbetslösheten, framför allt inriktat på
            de grupper som har svårast att komma tillbaka till arbetsmarknaden.
            Då är det framför allt två grupper vi tänker på: ungdomar och
            de som är långtidsarbetslösa.
          </note>
          <note>
            Vi vill se kraftfulla offentliga investeringar för fler jobb.
            Det handlar om att använda offentlig sektor på ett helt annat
            sätt, så att den kan vara en del av en regulator inom arbetsmarknadspolitiken.
          </note>
          <note>
            Resultaten i den svenska skolan ska vändas. Det har vi lagt många
            förslag om, och en del av dem har man nu anammat från alliansregeringen,
            vilket är positivt, men det finns mycket mer kvar att göra när
            det gäller skolan.
          </note>
          <note>
            Kvaliteten i välfärden ska höjas. Sverige ska gå före på miljöområdet.
            Och inte minst vill vi skapa ordning och reda på arbetsmarknaden.
          </note>
          <note>
            Jag kommer inte att gå igenom alla våra reservationer och yrkanden
            i betänkandet – då skulle vi behöva betydligt längre tid för att
            debattera – men jag ska nämna några av dem.
          </note>
          <note>
            Rätt till heltid är en fråga där jag som tidigare kommunalråd
            och verksam i offentlig sektor under många år kan bli besviken
            över att vi inte har kommit längre. Då gäller det framför allt
            offentlig sektor, som vi ju i mångt och mycket själva styr politiskt.
            Vi socialdemokrater anser att heltid ska vara en norm på arbetsmarknaden.
            Heltid ska vara en rättighet och deltid en möjlighet. Vi vill
            att det i första hand ska lösas genom förhandlingar och kollektivavtal.
            Om det inte lyckas är vi beredda till en lagstiftning.
          </note>
          <note>
            Här har vi ett stort arbete kvar att göra när det gäller kommuner
            och landsting. Landstingen ser det just nu bättre ut i när det
            gäller heltidsanställningar, men i kommunerna har vi väldigt mycket
            kvar att göra.
          </note>
          <note>
            Det här tror jag kommer att bli en avgörande fråga framöver när
            det gäller arbetstid, när det gäller anställningsformer och när
            det gäller rätt till heltid i offentlig sektor.
          </note>
          <note>
            De kommande sju åren är det ungefär 420 000 som ska nyrekryteras
            i offentlig sektor. Kan då inte offentlig sektor garantera en
            bra arbetsmiljö, en bra anställningstrygghet och rätt till heltid
            tror jag att det kommer att bli svårt när vi kommer att få brist
            på arbetskraft.
          </note>
          <note>
            Rullande visstidsanställningar är också ett gissel på svensk
            arbetsmarknad. Vi har i vår kommittémotion föreslagit en begränsningsregel
            för hur länge rullande visstidsanställningar kan fortgå. Vi föreslår
            maximalt 24 månader under en femårsperiod, då allmän visstidsanställning,
            vikariat och provanställning övergår till en tillsvidareanställning.
          </note>
          <note>
            Där har TCO gjort en anmälan till Europeiska kommissionen, EU-kommissionen,
            som tycker att man bryter mot det ramavtal som finns kring detta.
            Det har varit många turer i den frågan. Jag kan bara konstatera
            att regeringen som en mätt katt har motiverat sitt yttrande med
            att Sverige behöver en viss andel visstidsanställningar för att
            klara den svenska modellen.
          </note>
          <note>
            Grundregeln på svensk arbetsmarknad är naturligtvis att tillsvidareanställning
            ska vara en huvudregel. Det är viktigt att vi i arbetsmarknadsutskottet
            i den här kammaren står upp för den delen.
          </note>
          <note>
            Nu återstår det att se hur man från EU-kommissionen kommer att
            agera utifrån den svenska regeringens svar på den berättigade
            kritiken. Jag kan också konstatera att det har varit en hel del
            turer när det gäller korrespondensen med Europeiska kommissionen.
            Det har varit sekretessbelagda handlingar och annat, vilket känns
            lite märkligt i en fråga som borde ha ett stort allmänintresse.
          </note>
          <note>
            Vi socialdemokrater har i vår kommittémotion föreslagit att man
            ska ta bort undantaget i lagen om anställningsskydd, att arbetsgivare
            med färre än tio anställda får undanta två personer från turordningsreglerna.
          </note>
          <note>
            Detta är naturligtvis en väldigt viktig fråga. Det är svårbegripligt.
            Jag var för några veckor sedan på ett litet företag där man hade
            gjort neddragningar utan att över huvud taget motivera varför
            man hade undantagit två personer. Det innebär att det blir en
            osund stämning på arbetsplatsen. Det är svårt att förklara varför
            den ena får vara kvar och inte den andra när man inte ens behöver
            motivera varför man undantar Kalle och Pelle men inte de andra.
          </note>
          <note>
            En annan viktig fråga som vi belyser i betänkandet handlar om
            huvudentreprenörsansvar. En riksdagsmajoritet krävde i mars 2012
            att regeringen inom kort skulle återkomma till riksdagen med hur
            man ska säkerställa ändamålsenliga regler för uppdragsgivares
            och huvudentreprenörers ansvar i utstationeringssituationer.
          </note>
          <note>
            Utskottet förklarade vid behandlingen av frågan bland annat att
            gällande regelverk inte säkerställer att till Sverige utstationerade
            arbetstagare, särskilt när flera underentreprenörer bildar så
            kallade entreprenadkedjor, erhåller intjänade löner med mera.
            Vi anser från Socialdemokraternas sida att riksdagens tillkännagivande
            är väl avvägt.
          </note>
          <note>
            Det är beklagligt att den moderatledda regeringen inte återkommer
            till riksdagen med åtgärder i linje med tillkännagivandet. Vi
            förväntar oss att regeringen, i enlighet med tillkännagivandet,
            snarast återkommer till riksdagen med initiativ i syfte att säkerställa
            ändamålsenliga regler för uppdragsgivares och huvudentreprenörers
            ansvar i utstationeringssituationer.
          </note>
          <note>
            Vi ser ordning och reda på arbetsmarknaden som en viktig fråga.
            Därför har vi tillsammans med Landsorganisationen, LO, tagit fram
            ett tiopunktsprogram med konkreta åtgärder som vi vill införa
            på svensk arbetsmarknad för att få goda villkor och för att människor
            som i dag är anställda ska känna sig trygga i sin anställning.
            Och inte minst handlar det om dem som kommer till Sverige och
            ska jobba.
          </note>
          <note>
            Vi föreslår att man ska riva upp lex Laval. Nu pågår det ett
            arbete inom Utstationeringskommittén med att se över hur det ser
            ut. Jag måste säga att jag hittills tycker att arbetet har gått
            bra i den här gruppen. Nu kommer vi snart till ett skarpt arbete
            med att ta fram konkreta förslag. Då får vi se om samarbetsviljan
            är lika stor kring detta.
          </note>
          <note>
            Vi tycker att det är viktigt att utländska företag som är verksamma
            i Sverige ska registrera sig här. Det måste finnas en fysisk eller
            juridisk person som man kan ställa till svars. Kollektivavtal
            ska kunna tecknas med företrädare som har rättskapacitet.
          </note>
          <note>
            Arbetstagare från tredjeland måste försäkras kollektivavtalsenliga
            arbetsvillkor. Arbetserbjudandet måste göras juridiskt bindande.
            Där känns det särskilt glädjande att man nu också håller på att
            se över lagen om offentlig upphandling på EU-nivå. Det kommer
            att kunna medföra att vi kan ställa även de kraven på svensk arbetsmarknad.
          </note>
          <note>
            Offentlig sektor är en stor upphandlare. Det handlas upp för
            ungefär 500 miljarder årligen i offentlig sektor. Det är naturligtvis
            viktigt att de som gör de här jobben på uppdrag av kommuner och
            landsting också har sjysta villkor.
          </note>
          <note>
            Detta är en del av det som vi har föreslagit när det gäller möjligheten
            att få bättre ordning och reda på arbetsmarknaden.
          </note>
          <note>
            Slutligen handlar det om det senaste riksdagsåret, som vi inledde
            för en tid sedan. Vi hade ganska stora förväntningar på vår nytillträdda
            arbetsmarknadsminister Elisabeth Svantesson. Hon hade chansen,
            när vi gick in i ett valår, att lägga fram konkreta förslag på
            åtgärder som behövs när det gäller arbetsmarknaden för att vi
            ska få fler anställbara, få fler unga i jobb och få ut fler långtidsarbetslösa
            på arbetsmarknaden. Därför var det med spänning som vi såg fram
            emot att regeringens propositionsförteckning skulle presenteras.
            Då kan ni förstå den förlorade glädjen när propositionsförteckningen
            kom och den var tom och innehållslös när det gällde Arbetsmarknadsdepartementets
            verksamhetsområde.
          </note>
          <note>
            Från Socialdemokraternas sida plockade vi fram tio konkreta förslag
            som vi tyckte att arbetsmarknadsministern borde ha lagt fram för
            att underlätta och framför allt för att kunna återskapa förtroendet
            på den svenska arbetsmarknaden och för att få fler anställbara
            och få ut fler i arbete.
          </note>
          <note>
            Det handlar om utbildningskontrakt för unga. Det handlar om att
            reglera frågan om huvudentreprenörsansvar. Det handlar om att
            avskaffa fas 3. Det handlar om att göra om Arbetsförmedlingen
            till en matchningsspecialist. Det handlar om att reformera arbetsmarknadsutbildningen
            så att fler ges möjlighet att komma in i arbetsmarknadsutbildning
            och på så sätt också kan få jobb. Det handlar om de funktionsnedsattas
            situation på arbetsmarknaden. Det handlar om att reformera a-kassan
            för deltid, det vill säga att man ska stimulera så att fler kan
            komma in på arbetsmarknaden. Om det är en deltidsanställning ska
            man naturligtvis ta den och då under en period också kunna markera
            kassa. Det handlar om att stoppa missbruket av visstidsanställningar.
            Det handlar om att inrätta ett valideringscentrum. Och inte minst
            handlar det om den fråga som vi har drivit aktivt från Socialdemokraternas
            sida – att avskaffa aktivitetsförbudet för unga.
          </note>
          <note>
            Herr talman! Nu går vi in i en ny valrörelse – den har redan
            börjat för många av oss. Det kommer att bli ett avgörande val
            i september månad när det gäller synen på svensk arbetsmarknad
            och synen på arbetsrätten.
          </note>
          <note>
            Det ligger färdiga förslag på Arbetsmarknadsdepartementet som
            den kommande arbetsmarknadsministern, om denna av olycka skulle
            vara borgerlig, bara har att rulla ut för att sedan lägga fram
            konkreta propositioner. Det handlar om Uppsägningstvistutredningen
            – det är en sådan fråga. Det kommer att innebära att man kommer
            att ta bort jämviktsförhållandet på svensk arbetsmarknad. Det
            handlar om ledigheter för fackliga studier. Det kommer att innebära
            att man i allra högsta grad begränsar möjligheten till ledighet
            för fackliga studier. Den frågan har under de två senaste mandatperioderna
            varit uppe tre gånger för beslut, men man har från regeringens
            sida i sista sekund dragit tillbaka den.
          </note>
          <note>
            Jag hoppas innerligt att vi får en bra debatt om den kommande
            arbetsmarknadspolitiken. Jag tror att alla politiska partier i
            kammaren har att vinna på att få en riktigt bra debatt i samband
            med valrörelsen, för jobben kommer att vara den absolut viktigaste
            frågan inför valet 2014.
          </note>
          <note type="speaker">
            Anf. 13 MEHMET KAPLAN (MP):
          </note>
          <note>
            Herr talman! Jag ska tala om fackliga rättigheter. Starka fackföreningar
            är ett centralt instrument för en rättvis fördelning av resurser
            och för en hållbar utveckling. När människor organiserar sig och
            kräver sina rättigheter och rimliga arbetsvillkor kan de förändra
            maktstrukturer och därmed hela samhällen. Fungerande fackliga
            organisationer ger bättre arbets- och levnadsvillkor och stimulerar
            en inkluderande tillväxt.
          </note>
          <note>
            Enligt ILO saknar fortfarande mer än två tredjedelar av alla
            arbetstagare grundläggande skydd för sina mänskliga rättigheter
            i arbetslivet. I länder som Colombia, Guatemala, Vitryssland,
            Zimbabwe och Swaziland är det fortfarande förenat med livsfara
            att arbeta fackligt.
          </note>
          <note>
            Sverige bör med sina unika erfarenheter av överenskommelser mellan
            arbetsmarknadens parter lyfta upp frågor om facklig frihet och
            organisationsfrihet. Vi bör ligga i framkant när det gäller stöd
            till ILO:s arbete och ratificera den ILO-konvention som Miljöpartiet
            har skrivit en reservation om, nämligen konvention 189 om hushållsarbetares
            rättigheter.
          </note>
          <note>
            Svenska exportorgan och företag ska följa ILO-konventionerna
            och skriva på globala ramavtal med de globala fackliga federationerna
            och dessutom följa lagstiftningen i länderna. Därför är det viktigt
            att Sverige som land har särskilt fokus på denna fråga.
          </note>
          <note>
            Kommuner och landsting är stora konsumenter av varor. Därför
            bör kommuner, landsting och stat i sina upphandlingar ställa krav
            på att produktionen sker under drägliga förhållanden och att mänskliga
            rättigheter respekteras. Det finns i dag inga hinder i lagen om
            offentlig upphandling för att ställa etiska krav. Med etiska krav
            menas krav på att varor tillverkas på ett sätt som är förenligt
            med grundläggande ILO-konventioner.
          </note>
          <note>
            Vad är då ILO:s konvention 189? FN:s trepartsorgan ILO antog
            i juni 2011 konventionen 189 om hushållsanställdas rättigheter.
            Konventionen innehåller grundläggande rättigheter och är en viktig
            markering för en ofta osynliggjord grupp av arbetstagare. Den
            slår fast hushållsarbetarnas rätt att gå med i fackföreningar
            och att förhandla för bättre villkor.
          </note>
          <note>
            Likabehandling ska gälla jämfört med andra arbetstagare. Det
            innebär bland annat att hushållsanställda ska ha rätt till veckovila,
            rätt att slippa bli utsatta för våld och kränkningar och rätt
            att få sin lön utbetald åtminstone en gång per månad. I Sverige
            tycker vi att det är självklara saker, men runt om i världen ser
            det inte ut så. Därför är en ratificering viktig.
          </note>
          <note>
            Konventionen anger också att migrantarbetare har rätt till ett
            skriftligt kontrakt och att de själva ska kunna bestämma när de
            vill sluta sin anställning. De ska också garanteras rätt att lämna
            arbetsplatsen under sin ledighet och få behålla sina pass i mottagarlandet.
          </note>
          <note>
            Det är viktigt att många fler länder stöder hushållsarbetarnas
            kamp för grundläggande rättigheter genom att ratificera konventionen.
            Sverige bör föregå med gott exempel. Därför bör vi ratificera
            konventionen.
          </note>
          <note>
            Regeringen har här hänvisat till att en skrivelse ska komma,
            men hittills har ingen sådan kommit. Ännu en gång har vi fått
            höra ministern berätta att en skrivelse bereds i Regeringskansliet.
            Det har gått flera år sedan frågan var uppe i riksdagen första
            gången, men fortfarande har inget hänt.
          </note>
          <note>
            Jag yrkar bifall till reservation nr 31.
          </note>
          <note>
            När det gäller arbetsrätten i övrigt har vi flera olika ingångar.
            Jag vill lyfta upp ett antal av dem. Den första handlar om en
            begränsningsregel för visstidsanställningar. Det finns två reservationer
            om detta i utskottets betänkande, reservation 2 och reservation
            3. Det finns vissa grundläggande skillnader mellan dessa två,
            och jag ska försöka förklara vad de är.
          </note>
          <note>
            En av skillnaderna handlar om hur länge man ska ha varit anställd
            på en och samma arbetsplats innan man kommer upp i den tid då
            man ska erbjudas så kallad fast anställning.
          </note>
          <note>
            Miljöpartiet föreslår att man under en femårsperiod ska ha varit
            anställd av samma arbetsgivare i tre år. Det ska ge rätt till
            tillsvidareanställning. Vi tycker att det är ett väl avvägt förslag
            då det ger arbetsgivaren goda möjligheter att ta in vikarier,
            tillfälligt utöka arbetsstyrkan eller pröva anställda som arbetsgivaren
            känner sig osäker på.
          </note>
          <note>
            Vi menar att staplandet av visstidsanställningar som vi ser i
            dag, där visstidsanställningar kan rulla på i fem sex år eller
            mer, är helt ovärdigt den svenska arbetsmarknadsmodellen. Vi har
            svårt att se varför Alliansens ledamöter inte har visat minsta
            intresse för att hantera denna fråga.
          </note>
          <note>
            Något som inte är väl avvägt är att ha kortare tid än tre år.
            I vissa branscher, bland annat inom besöksnäring och lantbruk,
            finns det arbetsgivare, framför allt inom besöksnäringen, som
            då skulle slå i taket när det gäller visstidsanställningar och
            det behov de för tillfället har. Vi menar att den modell som TCO
            har fört fram kan vara den bäst avvägda när det gäller visstidsanställningar.
          </note>
          <note>
            Det finns en annan fråga där vi skiljer oss från de andra partierna,
            och det gäller synen på kontaktpersoner vid utstationering. Det
            har framförts synpunkter på att dessa kontaktpersoner ska vara
            behöriga att teckna kollektivavtal.
          </note>
          <note>
            Tanken är i grunden god, men Miljöpartiet menar att det skulle
            försvåra för mindre företag där en och samma person är ägare och
            har rätten att teckna kollektivavtal. Vi tycker därför att en
            kontaktperson ska kunna delges en framställan om tecknande av
            kollektivavtal och att denne därefter får se till att en kollektivavtalstecknande
            person infinner sig i Sverige för ett sådant möte och ett sådant
            arbete. Det vore väl avvägt.
          </note>
          <note>
            Vi står givetvis bakom alla våra reservationer men yrkar bifall
            till reservation nr 31.
          </note>
          <note type="speaker">
            Anf. 14 MATTIAS KARLSSON (SD):
          </note>
          <note>
            Herr talman! Vi står bakom samtliga våra reservationer i betänkandet,
            men för tids vinnande väljer jag att yrka bifall endast till SD-reservationerna
            5, 23 och 30.
          </note>
          <note>
            Vi diskuterar i dag betänkandet AU6 Arbetsrätt .
          </note>
          <note>
            Framväxten av den svenska och nordiska arbetsrätten skiljer sig
            från många andra länders i det att den till stora delar växt fram
            organiskt genom överenskommelser mellan arbetsmarknadens parter.
            Den svenska modellen med kollektivavtal har bidragit till en förhållandevis
            harmonisk utveckling och förutom det inneboende konfliktperspektivet
            också medfört fokus på att det finns intressen som förenar arbetsgivare
            och arbetstagare i form av till exempel stabilitet och tillväxt.
          </note>
          <note>
            Sverigedemokraterna är i grunden positiva till den svenska modellen
            och är beredda att försvara den inför framtiden.
          </note>
          <note>
            När jag säger att Sverigedemokraterna står bakom den svenska
            modellen och är beredda att försvara den är jag inte på något
            sätt unik. Jag tror att alla riksdagspartier ger uttryck för ungefär
            samma ståndpunkt.
          </note>
          <note>
            Skiljelinjerna mellan partierna har i denna fråga inte gått vid
            vad man har sagt utan vid vad man har gjort. Alla partier har
            sagt sig försvara den svenska modellen, men många har trots det
            varit med om att systematiskt underminera och försvaga dess ställning
            genom att lämna ifrån sig allt fler frågor kopplade till arbetsmarknaden
            till utländska politiker och oavsättliga jurister och byråkrater
            i Bryssel. Endast en liten skara har agerat konsekvent till försvar
            för den svenska modellen gentemot EU. Vi Sverigedemokrater tillhör
            den skaran.
          </note>
          <note>
            Nu verkar det dock ha uppstått en skillnad, inte bara i handling
            utan också i ord, när det gäller den här frågan. På en presskonferens
            i förrgår, då Moderaterna presenterade sin politik inför Europaparlamentsvalet,
            sade statsminister Fredrik Reinfeldt: De tar fram den här typen
            av språkbruk att i Sverige ska svenska regler gälla och här ska
            alla som finns i Sverige få jobb innan någon annan får jobb. Det
            är den typen av formuleringar som jag tycker är farliga.
          </note>
          <note>
            Att statsministern tycker att nämnda formuleringar är farliga
            och dåliga måste rimligtvis innebära att det han tycker är ofarligt
            och bra är en utveckling där det inte är svenska folket och deras
            representanter utan utländska intressen, till exempel EU, som
            bestämmer regelverket på den svenska arbetsmarknaden. Det är en
            utveckling där utländska arbetstagare tar lediga jobb i Sverige
            trots att det finns arbetslösa i Sverige som både vill och kan
            ta det jobbet.
          </note>
          <note>
            Herr talman! Jag skulle faktiskt vilja vända mig direkt till
            åhörarna, tv-tittarna och eventuella internetbesökare och be er
            fundera på om ni delar statsministerns uppfattning att det är
            farligt och fel att tycka att svenska regler ska gälla på den
            svenska arbetsmarknaden och att lediga jobb i Sverige i första
            hand ska gå till kvalificerade svenska arbetssökande. Håller ni
            med statsministern om det tycker jag att ni ska rösta på Moderaterna
            i de kommande valen till Europarlamentet och riksdagen. Håller
            ni inte med om det tycker jag att ni ska rösta på Sverigedemokraterna.
            Vi står upp för det svenska folkets självbestämmanderätt och den
            svenska modellen – på riktigt.
          </note>
          <note>
            Herr talman! Även om politikens roll är och ska vara begränsad
            i den svenska modellen är det naturligtvis inte så att politiken
            och staten inte har någon roll alls att spela. Staten bör vara
            restriktiv med lagstiftning på det här området men har ändå en
            viktig uppgift i att upprätthålla ett grundläggande, rättvist
            och väl balanserat ramverk.
          </note>
          <note>
            Målet med arbetsrätten bör enligt Sverigedemokraternas mening
            vara att säkerställa att företagens strävan efter tillväxt inte
            på ett alltför allvarligt sätt tillåts gå ut över arbetstagarnas
            behov av trygghet och rättvisa och att arbetstagarnas behov av
            trygghet inte på ett alltför allvarligt sätt tillåts gå ut över
            företagens och samhällets behov av tillväxt och utveckling. Det
            jämviktsläget är inte statiskt. Det förändras över tid och påverkas
            av utvecklingen i vår omvärld. Den som vill värna jämvikten får
            således inte vara alltför fastlåst i ideologiska dogmer utan måste
            ha ett pragmatiskt förhållningssätt.
          </note>
          <note>
            Den svenska ekonomin har förändrats radikalt sedan turordningsreglerna
            infördes och är i dag mer globaliserad och mer tjänstebaserad.
            Arbetstagarnas kompetens är i dag i många fall ett företags allra
            främsta tillgång. Möjligheten att behålla nyckelpersonal i svåra
            tider har således blivit viktigare och kommer sannolikt att bli
            ännu viktigare i framtiden. Åtta av tio företagare har i undersökningar
            uppgett att man ser flexiblare turordningsregler som en av de
            viktigaste frågorna för ett förbättrat företagsklimat.
          </note>
          <note>
            Om den nuvarande utformningen av turordningsreglerna utgör ett
            exempel på att arbetsrätten är i obalans till arbetsgivarnas och
            tillväxtens nackdel utgör den fråga som vi lyfter upp i reservation
            5 ett exempel på att arbetsrätten är i obalans till arbetstagarnas
            och trygghetens nackdel. Att en arbetstagare ska kunna bli av
            med sitt arbete på osakliga grunder och sedan inte ha rätt att
            få tillbaka sitt arbete ens efter att Arbetsdomstolen har slagit
            fast att man blivit orättvist behandlad är naturligtvis helt oacceptabelt.
          </note>
          <note>
            I denna fråga måste jag säga att jag är lite besviken på utskottsmajoritetens
            svar. Varför ska man inte ha rätt att få tillbaka något som man
            orättfärdigt har blivit fråntagen? Det ger utskottsmajoriteten
            inget vettigt svar på, enligt min mening. Tycker ni också att
            det skulle vara rätt ifall någon som har stulit en bil och som
            dömts för detta i domstol sedan ska kunna välja ifall han vill
            ge offret bilen tillbaka eller om han kanske hellre vill ge offret
            en cykel i stället? Jag skulle gärna vilja höra både Socialdemokraterna
            och Moderaterna utveckla sin ståndpunkt i den frågan.
          </note>
          <note>
            Herr talman! I betänkandet återfinns också ett antal motioner
            som tar upp de bristande arbetsvillkoren inom den kvinnodominerade
            offentliga sektorn.
          </note>
          <note>
            Trots årtionden med löften om motsatsen från ledande politiker
            kvarstår problemen med ofrivilliga delade turer. Faktum är att
            situationen till och med tycks ha förvärrats inom den kommunala
            sektorn, där allt fler arbetstagare får arbetsdagen sönderslagen
            av långa, obetalda håltimmar och på grund av detta upplever stress
            och trötthet. Det är hårt arbetande människor som utan ersättning
            tvingas gå miste om tid med sin partner, som inte hinner hämta
            de stora barnen på träningen, som inte hinner läsa godnattsaga
            för de små, som inte hinner boka tid i tvättstugan och så vidare.
          </note>
          <note>
            Vi har också problemen med underbemanning och stress, där allt
            färre personal förväntas ta hand om allt fler äldre och sjuka,
            samtidigt som vi – ironiskt nog – har ett stort problem med ofrivillig
            deltidsarbetslöshet. Vi har ett stort antal välfärdsarbetare vars
            tjänster efterfrågas av brukare, patienter och elever. Det finns
            välfärdsarbetare som vill jobba mer men som inte får det och som
            på grund av detta får svårt att leva på sin lön och halkar efter
            i kompetens- och pensionsutveckling.
          </note>
          <note>
            Precis som i fallet med försvaret av den svenska modellen är
            vi Sverigedemokrater långtifrån ensamma om att säga att det behövs
            fler händer i välfärden och att fler arbetstagare inom den offentliga
            sektorn borde få möjlighet att omvandla sin deltid till heltid.
            Återigen ligger inte skillnaden i ord utan i handling.
          </note>
          <note>
            Moderaterna säger, bland annat genom sitt ställningstagande för
            den föreliggande texten i betänkandet, att den utbredda deltidsarbetslösheten
            är oacceptabel, att det är allvarligt att deltidsarbetslösheten
            är så hög i kvinnodominerade sektorer och att problemet är värst
            inom offentlig sektor. Man säger till och med: Alla som vill och
            kan måste få möjlighet att jobba mer. Det är fina ord, men i praktiken
            betyder de inte någonting, eftersom Moderaterna inte har några
            förslag och inga pengar över huvud taget när det gäller att göra
            något åt situationen.
          </note>
          <note>
            Socialdemokraterna är beredda att lagstifta om rätt till heltid
            på arbetsmarknaden. Men någon konsekvensanalys kring vilka effekter
            det skulle få på den konkurrensutsatta, privata marknaden tycks
            man inte ha gjort. Sannolikt skulle det leda till att många deltidsarbetslösa
            i stället blir heltidsarbetslösa, eftersom företagen inte skulle
            ha råd att ha kvar dem, och att de grupper som i dag står långt
            från arbetsmarknaden skulle hamna ännu längre därifrån och skulle
            få väldigt svårt att få in en fot på arbetsmarknaden över huvud
            taget.
          </note>
          <note>
            Några pengar skjuter Socialdemokraterna inte heller till – inte
            en enda krona – trots att riksdagens utredningstjänst har visat
            att införandet av rätt till heltid inom den offentliga sektorn
            motsvarar kostnaden för 25 000 helårsarbetskrafter. Den logiska
            slutsatsen av det måste bli att om kommunerna och landstingen
            ska genomföra Socialdemokraternas förslag måste de spara – de
            måste försämra vårdkvaliteten och försämra arbetsmiljön.
          </note>
          <note>
            Orimligheten i att genomföra detta utan stöd från staten visas
            med all önskvärd tydlighet av att de socialdemokratiskt styrda
            kommunerna inte har genomfört detta, trots att man i tre på varandra
            följande valrörelser har lovat att införa rätt till heltid. Det
            är alltså ett sviket vallöfte upphöjt till tre.
          </note>
          <note>
            Det är min övertygelse att lösningen i fråga om såväl underbemanningen
            som de delade turerna och den ofrivilliga deltidsarbetslösheten
            inom den offentliga sektorn stavas resurser. Till skillnad från
            Moderaterna och Socialdemokraterna skjuter vi i vår budget till
            betydande resurser för att åtgärda de här problemen. Vi har de
            resurserna därför att vi gör andra prioriteringar. Socialdemokraterna
            och Moderaterna har inte de resurserna därför att de prioriterar
            fortsatt massinvandring före svensk välfärd.
          </note>
          <note type="speaker">
            Anf. 15 ALI ESBATI (V):
          </note>
          <note>
            Herr talman! Vi debatterar i dag arbetsrättsliga frågor och de
            motioner på det temat som har lämnats in under allmänna motionstiden.
            Det är ett fält där det finns ett stort behov av förbättringar
            och där regeringens vilja till handling i motsvarande grad är
            liten. Vänsterpartiet har därför 20 reservationer i betänkandet.
            Jag står givetvis bakom samtliga, men för tids vinnande yrkar
            jag i dag bifall bara till reservationerna 6 och 28.
          </note>
          <note>
            Herr talman! De flesta människor tillbringar en betydande del
            av sitt vakna, vuxna liv på arbetet. Man säljer sin arbetskraft
            och får lön i form av pengar. Därigenom definierar man mycket
            av sin sociala position, sina möjligheter och friheter, sitt välstånd
            och sin välfärd. Naturligtvis spelar det en avgörande roll för
            varje samhälle vilka förhållanden som råder i och runt arbetet,
            vad det är för uttalade och outtalade förväntningar som finns
            på den som befinner sig i jobb, vilka maktrelationer som etableras
            och vilka möjligheter man har att förändra dem.
          </note>
          <note>
            Arbetsrätten, som vi diskuterar i dag, är det juridiska ramverket
            för mycket komplexa, faktiska förhållanden som människor möter
            i arbetslivet. Det finns förstås ett samband, även om det inte
            är så att man kan förstå eller förändra alla förhållanden i arbetslivet
            genom lagar och regelverk.
          </note>
          <note>
            Verkligheten på marken, på den svenska arbetsmarknaden, är sådan
            att det finns en hel del som fungerar bra, inte minst tack vare
            ett seglivat, organiserat arbete över lång tid för att göra tillvaron
            tryggare och bättre för arbetstagarna, men det finns också problem
            och oroväckande utvecklingstendenser.
          </note>
          <note>
            Många möter i dag en arbetsmarknad som är förknippad med stor
            osäkerhet. Man har en livssituation där man inte vet från dag
            till dag vilken inkomst man får. Det är nedbrytande att gå månad
            efter månad och år efter år utan att få den trygghet som en fast
            anställning innebär. Det är stressande, och det är förminskande
            för alltför många.
          </note>
          <note>
            Ofrivilligt deltidsarbete begränsar mångas frihet. Nästan alltid
            är det kvinnor det handlar om. Vi ser exempel på hur grundläggande
            regler på arbetsmarknaden medvetet rundas när arbetsgivare använder
            sig av inhyrda arbetstagare. Det är en återgång till svunna tiders
            arbetsmarknadsrelationer.
          </note>
          <note>
            Vi ser inte minst hur utländska arbetare utnyttjas å det grövsta
            samtidigt som villkor och rättigheter som har upparbetats på arbetsmarknaden
            i Sverige undergrävs.
          </note>
          <note>
            Detta är exempel på konkreta problemområden som man enligt flera
            motioner vill åtgärda. Men det avvisas konsekvent från högerpartierna
            i denna riksdag.
          </note>
          <note>
            Herr talman! Tidsbegränsade anställningar fyller en viktig funktion
            på varje rörlig och dynamisk arbetsmarknad. Det kan finnas specifika
            behov av kompetens under ett specifikt projekt. Det kan dyka upp
            tillfälliga arbetsanhopningar som har varit svåra att planera
            och som kräver extra personal. Det finns förstås även behov av
            vikarier om anställda blir sjuka, är föräldralediga eller får
            tjänstledigt några månader. Allt detta ska man kunna och har man
            kunnat hantera flexibelt inom ramen för en stabil arbetsrätt.
          </note>
          <note>
            Problemet är att fler arbetsgivare systematiskt använder tidsbegränsade
            anställningar för att täcka det som i själva verket är ett permanent
            arbetskraftsbehov. Det är att kortsluta hela idén med att tillsvidareanställning
            ska vara normen på den svenska arbetsmarknaden och att uppsägning
            ska ske bara med saklig grund. Det kan verka flexibelt för arbetsgivarna
            att hela tiden bolla runt med visstidsanställningar för att få
            jobbet gjort. Men det är en flexibilitet, eller en ovilja att
            anstränga sig och planera, vars kostnad helt enkelt läggs över
            på arbetstagarna. Då måste man påminna sig om vad flexibilitet
            är. Ordlistedefinitionen är anpasslig och böjlig. I detta sammanhang
            måste man som vanligt resa frågan: Vem är det som böjer, och vem
            är det som böjs?
          </note>
          <note>
            Det är mer än dubbelt så vanligt bland tidsbegränsat anställda
            att man saknar inflytande över planeringen av sitt arbete. Färre
            har möjlighet att påverka förläggningen av sin arbetstid. Andelen
            som är oroliga eller mycket oroliga för att bli arbetslösa är
            väsentligt större bland tidsbegränsat anställda. Det är ungefär
            dubbelt så vanligt bland anställda med osäkra anställningar att
            man drar sig för att framföra kritiska synpunkter på arbetet.
            Detta är kanske det som ger tydligast utslag i vardagen. Medan
            det är runt 18 procent av de fast anställda som går runt med en
            oro för hushållets ekonomi är det fyra av tio som gör det bland
            dem som har osäkra anställningsformer, och det är tre gånger så
            vanligt att de känner mycket stor oro för hushållets ekonomi.
            Det är sådant som tär på människor över tid.
          </note>
          <note>
            Vi ser kostnader både för den enskilda arbetstagaren och för
            samhällsekonomin eftersom ohälsa kostar, räddhågsenhet som är
            ett problem och inte upptäcks kostar, och bristande förtroende
            kostar. Detta är en verklighet som högerpartiernas representanter
            ogärna känns vid. I stället är det bara prat om att det är bra
            att få en fot i dörren, en tumme i luften, en fågel i handen och
            så vidare.
          </note>
          <note>
            Detta ger en indikation om vems verklighet det är som i första
            hand intresserar högerpartierna. Vi vet nämligen att det finns
            tydliga klass- och könsskillnader här. Kvinnor drabbas hårdare
            än män. Det är vanligare med osäkra anställningar i LO-yrkena
            än bland tjänstemän, även om problemet definitivt har spridit
            sig till andra områden också som tidigare hade relativt hög prestige.
          </note>
          <note>
            Vänsterpartiets förslag för att minska missbruket av visstidsanställningar
            är tydliga och konkreta. Vi vill att det ska finnas objektiva
            skäl för att visstidsanställa, alltså att det som i dag heter
            allmän visstidsanställning avskaffas och att man i stället ska
            ha objektiva kriterier för när det är tillåtet. Det borde egentligen
            vara en självklarhet. Arbetsgivarna ska helt enkelt förklara varför
            de inte ger en fast anställning. Det är oproblematiskt och tydligt.
            Vi vill att bestämmelsen ska vara semidispositiv, alltså att man
            också ska ha möjlighet att komma överens om annat i centrala kollektivavtal.
            Det ger både flexibilitet och skydd.
          </note>
          <note>
            Vi vill också att det ska finnas en enkel och tydlig begränsningsregel
            för tidsbegränsade anställningar. För att arbetsgivarna inte ska
            kunna tricksa runt med olika former som de kan göra i dag ska
            det vara så att om man har jobbat hos samma arbetsgivare i sammanlagt
            24 månader under en femårsperiod ska anställningen övergå till
            en tillsvidareanställning. Det är så illa på denna punkt när det
            gäller visstidsanställningar och osäkra anställningar att Sverige
            till och med har fått kritik av EU-kommissionen, som vi hörde
            tidigare. Det borde vara en varningssignal i sig. Men regeringen
            förhalar och förvrider. Det är inte rimligt att man gör på det
            sättet.
          </note>
          <note>
            Det framkom tidigare här något slags oro för att det skulle skapa
            stora problem inom vissa typer av branscher om man hade en sådan
            begränsningsregel. Men, som sagt, det är möjligt att avtala om
            annat. Det problemet löser sig om man är intresserad.
          </note>
          <note>
            Herr talman! När möjligheterna att använda sig av uthyrd i stället
            för anställd arbetskraft successivt har ökat för arbetsgivarna
            har argumentationen varit att det ska underlätta för företag att
            täcka tillfälliga arbetstoppar eller tillgodose behovet av speciell
            kompetens i vissa fall. I verkligheten har det varit ganska annorlunda.
            I dag är Sverige ett av de länder i OECD där man har mest arbetsgivarvänliga
            regleringar när det gäller användning av bemanningsföretag. Denna
            flexibilitet för arbetsgivarna betalar arbetstagarna med stress
            och otrygghet. Det är helt andra situationer än de som jag nämnde
            som täcks med bemanningsföretag.
          </note>
          <note>
            Jag har tidigare tagit upp exemplet med ett lager i Jordbro där
            man ville säga upp en stor del av den ordinarie arbetsstyrkan,
            inte för att det arbete som de gjorde skulle upphöra utan för
            att man i stället skulle hyra in personal via bemanningsbyråer.
          </note>
          <note>
            Det blev en hård facklig kamp och politisk uppmärksamhet som
            ledde till att dessa planer inte blev av. Men det är inte rimligt
            att den möjligheten finns i lagstiftningen. Det är ett stort kryphål
            i anställningsskyddet som måste täppas till.
          </note>
          <note>
            Våra förslag är att inhyrning inte ska vara tillåten när tidigare
            anställda har företrädesrätt till återanställning. Det är någonting
            som håller på att utredas, men det borde vara lätt att landa i
            ett beslut snart. Det är också viktigt att permanenta behov inte
            ska kunna tillgodoses genom inhyrning. Det måste finnas något
            slags tidsgräns för hur länge man kan påstå att man måste hyra
            in arbetskraft i stället för att anställa. Vi vill också stärka
            insynsrätten och vetorätten för facket i situationer när arbetskraft
            ska hyras in.
          </note>
          <note>
            Herr talman! Ofrivilligt deltidsarbete, som jag nämnde tidigare,
            är ett av de viktigaste jämställdhetsproblemen i dag. Det innebär
            inte bara lägre inkomst. De som deltidsarbetar har också ofta
            sämre utvecklingsmöjligheter i arbetet, erbjuds mer sällan kompetensutveckling
            och så vidare.
          </note>
          <note>
            Det är mycket tydligt att det finns en könsaspekt här. Det är
            lite lustigt att det i branscher där det framför allt är män som
            jobbar nästan alltid går att lösa problemen. Men i kvinnodominerade
            branscher – även om man har samma öppettider i till exempel butiker
            – är det plötsligt ett jättestort problem.
          </note>
          <note>
            Det är klart att man här måste ta till många olika typer av åtgärder.
            Kommuner och landsting har ofta ett stort ansvar, och fackliga
            organisationer gör sitt. Vänsterpartiet har drivit denna fråga
            i många kommuner där vi finns och har möjlighet att påverka. Men
            vi tror att det är dags för en lagstiftning i enlighet med den
            svenska modellen och som kan funka som riktningsgivare och som
            skydd för arbetstagarna, samtidigt som man i kollektivavtal ger
            möjligheter till avsteg och till konkret anpassning. Det är vad
            vi föreslår.
          </note>
          <note>
            Herr talman! Vi har i dag en situation i Sverige där vi har EU-regler
            som helt tydligt sätter arbetsgivarens intressen i första rummet
            och samtidigt en krissituation i många länder i Europa. Det är
            stora skillnader. Det är någonting som skapar problem för arbetstagarkollektivet.
            Detta har byggts upp med lex Laval, där rätten att ta till konfliktåtgärder
            för att säkra lika rättigheter på arbetsmarknaden har blivit ifrågasatt,
            och med lagar om arbetskraftsinvandring som är mycket problematiska
            för arbetstagarna, där det inte finns juridiskt bindande krav,
            som man kan locka till sig arbetskraft med men som man inte behöver
            stå för när de väl är här.
          </note>
          <note>
            Det finns problem med upphandlingsregler, i alla fall hittills.
            Men nu kanske EU hinner i kapp, före Sverige, och förstärker möjligheterna
            att ställa goda krav i samband med upphandling.
          </note>
          <note>
            Men hur som helst är det en problematisk situation. Då finns
            det från högerkanten två sätt att angripa detta. Det ena är att
            blunda för problemet eller möjligen se det som att den lönedumpning
            som uppstår är något slags naturkraft i blomning. Det är lite
            synd att Miljöpartiet dess värre har hamnat där under en tid.
            Det är alltså den ena modellen.
          </note>
          <note>
            Den andra modellen är den som vi ser från Sverigedemokraterna,
            där den främlingsfientliga impulsen är det som överskuggar allt
            annat.
          </note>
          <note>
            Det finns dock naturligtvis en helt annan väg, och det är solidaritetens
            väg. Det är den väg som handlar om att alla som jobbar i Sverige
            ska ha lika rättigheter och lika skyldigheter. Det handlar om
            att stå upp för att alla till exempel ska ha samma rätt till skydd
            mot olyckor, samma rätt till goda anställningsvillkor och samma
            rätt till en lön att leva på i den svenska vardagen. Det är den
            väg fackföreningsrörelsen och arbetarrörelsen har stått för och
            kommer att fortsätta att stå för.
          </note>
          <note>
            I samband med det har vi en mängd förslag, och en del av dem
            kommer upp här. Det handlar bland annat om entreprenörsansvaret,
            som det ju borde gå att samlas kring men som dess värre avvisas
            av majoriteten.
          </note>
          <note>
            Herr talman! Det är dags att anpassa och modernisera arbetsrätten
            till den verklighet som råder i dag. Det behövs för att vi ska
            upprätthålla grundläggande poänger som har funnits med den, nämligen
            att man som arbetstagare ska slippa bli godtyckligt behandlad
            i en relation som i utgångspunkten redan är skev. Utgångspunkten
            är ju att arbetsgivaren har makten att leda och fördela arbetet,
            men det ska finnas en skyddslagstiftning som skyddar en mot att
            bli godtyckligt behandlad.
          </note>
          <note>
            Sedan är det så att arbetsrätten i verkligheten befinner sig
            i ett komplext sammanhang. Maktförhållandena är det som i slutändan
            avgör i vilken grad man kan tillgodogöra sig många av sina rättigheter,
            och de påverkas naturligtvis i hög grad av regeringens totala
            misslyckande med jobbpolitiken. Den viktigaste grunden för att
            förstärka arbetsrätten är alltså, förutom det vi har diskuterat
            i dag, givetvis att skaffa Sverige en investeringspolitik för
            fler jobb – en politik som gör att massarbetslösheten blir ett
            problem man tar på allvar och kommer till rätta med.
          </note>
          <note>
            För att det ska ske krävs naturligtvis att vi byter inriktning
            på politiken, vilket till att börja med skulle kräva att vi också
            byter regering.
          </note>
          <note type="speaker">
            Anf. 16 MEHMET KAPLAN (MP) replik:
          </note>
          <note>
            Herr talman! Ali Esbati och jag delar nog på vissa sätt bilden
            av hur det ser ut på arbetsmarknaden, men jag kan inte låta bli
            att ställa en fråga när det gäller solidariskt entreprenörsansvar.
            Det handlar alltså om långa entreprenörskedjor och att huvudentreprenören
            ska ha ett större ansvar. Jag uppfattade det som att Ali Esbati
            menade att vi inte hade noterat detta.
          </note>
          <note>
            Vi har dock ett särskilt yttrande i frågan och menar att vi fortfarande
            väntar på resultatet av det tillkännagivande från mars 2012 som
            vi skrev tillsammans. Det handlade om att regeringen skulle återkomma
            till riksdagen med initiativ för att säkerställa ändamålsenliga
            regler för uppdragsgivare och huvudentreprenörers ansvar vid utstationeringsstationer.
            Vi har valt en annan strategi i utskottet – att faktiskt invänta
            det här. Sedan vet både Ali Esbati och jag att det här inte kommer
            att hända före valet.
          </note>
          <note>
            Förhoppningsvis har vi en ny regering efter valet, och då får
            vi ta itu med den här viktiga frågan. Det här blev alltså inte
            så mycket en fråga som en upplysning.
          </note>
          <note>
            Sedan är det så att vi har olika syn på frågorna om kontaktpersoners
            behörighet, och det försökte jag redogöra för.
          </note>
          <note>
            Vi tycker också att vi när det gäller stadigvarande arbetskraftsbehov
            har en balanssituation, där det är oerhört viktigt att bejaka
            den bit som innebär att bemanningsföretag i en globaliserad ekonomi
            har blivit – som en ekonom kallar det – ett nödvändigt ont. Då
            är det dock viktigt att bemanningsbranschen faktiskt har en egen
            sanering, och vi vet i dag att 95 procent av de bemanningsanställda
            har till exempel kollektivavtal. De dåliga företagen inom branschen
            måste naturligtvis saneras bort.
          </note>
          <note type="speaker">
            Anf. 17 ALI ESBATI (V) replik:
          </note>
          <note>
            Herr talman! Ett litet missförstånd blev det nog här: Jag menade
            inte att Miljöpartiet var helt ute och cyklade när det gällde
            entreprenörsansvaret, även om vi har lite nyansskillnader i hur
            vi ser på det. Det var när jag diskuterade reglerna för arbetskraftsinvandring,
            som jag tror är grund för en del av de problem som uppstår, som
            jag beklagade att Miljöpartiet har hamnat i en situation där jag
            dess värre tycker att man blundar för en del av den verklighet
            många befinner sig i.
          </note>
          <note>
            Det är ett resultat av att reglerna ser ut som de gör och ett
            resultat av att reglerna ger alltför stor makt och inflytande
            till de arbetsgivare som använder sig av dem. Detta har uppmärksammats
            inte bara av fackliga organisationer utan också under mer spektakulära
            former i avslöjanden i medierna. Jag vet att Mehmet Kaplan och
            andra har sagt att det är någonting som ska ses över, men med
            all respekt var det problem man väldigt lätt från början kunde
            se skulle uppstå. Blir det förbättringar där är det dock förstås
            bra.
          </note>
          <note>
            När det gäller rullande visstidsanställningar måste jag säga
            att vi verkligen har olika åsikter om vad som är balansgången.
            Om man efter två år fortfarande inte har förstått om en person
            är lämplig eller inte bör man nog fundera över sin roll som arbetsgivare
            lite mer.
          </note>
          <note>
            När det gäller bemanningsföretag får jag väl säga att det är
            bra att det finns kollektivavtal för dem som är bemanningsanställda,
            men fortfarande är det så att förhållandena på arbetsmarknaden
            ändras på ett sätt som är olyckligt när man tar in bemanningsanställda
            för att göra sådant som redan görs.
          </note>
          <note>
            Ajournering
          </note>
          <note>
            Kammaren beslutade kl. 13.46 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            9 § Frågestund
          </note>
          <note type="speaker">
            Anf. 18 TALMANNEN:
          </note>
          <note>
            Jag vill hälsa statsråden välkomna. Frågor besvaras av statsrådet
            Catharina Elmsäter-Svärd, statsrådet Peter Norman, statsrådet
            Hillevi Engström och försvarsminister Karin Enström. Statsrådet
            Catharina Elmsäter-Svärd besvarar såväl allmänpolitiska frågor
            som frågor inom sitt eget ansvarsområde.
          </note>
          <note>
            Fas 3
          </note>
          <note type="speaker">
            Anf. 19 RAIMO PÄRSSINEN (S):
          </note>
          <note>
            Herr talman! Regeringens Nuonskandal tänker jag inte fråga om.
            Jag väljer att fråga om fas 3, som är det främsta tecknet på regeringens
            misslyckade jobbpolitik. Det är i dag över 36 000 inlåsta i åtgärder.
          </note>
          <note>
            Regeringen har förvandlat fas 3 till en marknad där de långtidsarbetslösa
            står till förfogande för olika tvivelaktiga företag. Staten betalar
            ut ungefär 140 miljoner kronor i månaden till dessa bolag.
          </note>
          <note>
            Nu kan vi läsa i medierna om ett företag som heter Osynliga jobb,
            som har fas 3. Det har stängt av en deltagare som vägrade vara
            med på en aktivitet där man skulle sitta på golvet och rita av
            sina fingrar.
          </note>
          <note>
            Den här avstängningen innebär att den arbetslöse blir avstängd
            från aktiviteten och blir av med all ersättning. Han får inga
            ersättningar alls, trots att Arbetsförmedlingen aldrig har besökt
            företaget.
          </note>
          <note>
            Varför skickar regeringen arbetslösa till fas 3 trots att det
            inte leder till jobb?
          </note>
          <note type="speaker">
            Anf. 20 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Tack för frågan, Raimo Pärssinen!
          </note>
          <note>
            Vi skulle kunna hålla på och raljera och göra oss lustiga över
            olika saker. Men det tror jag vore att göra enskilda individer
            en väldigt stor björntjänst.
          </note>
          <note>
            Om vi skulle titta på hur det egentligen ser ut vet vi att det
            finns människor som har varit borta från arbetsmarknaden väldigt
            lång tid av olika orsaker. Vi vet att det är många med utländsk
            bakgrund som har kommit hit sent i livet. Vi vet att det är människor
            som har varit sjuka.
          </note>
          <note>
            Vi behöver sätta in alla möjliga verktyg för att verkligen få
            tillbaka de personerna i arbete. Det kan göras på olika nivåer.
            Att ha en sjuk- och aktivitetsersättning och sedan komma i arbete
            är en dröm för många. Tidigare hade vi förtidspension som en lösning
            rent statistiskt. Det tycker jag är fel mot människor.
          </note>
          <note>
            Nu gäller det att använda så många bra verktyg som möjligt för
            att människor aktivt ska kunna komma tillbaka i arbete.
          </note>
          <note type="speaker">
            Anf. 21 RAIMO PÄRSSINEN (S):
          </note>
          <note>
            Herr talman! Det är nog bara regeringen som är stolt över fas
            3 i dag. Det utnyttjas felaktigt. Det är nystartade företag som
            gör pengar på arbetslösa.
          </note>
          <note>
            De får inte den hjälp som utlovas, ingen utbildning och ingen
            ersättning. I stället för att ge företag pengar för att hitta
            på jobb kan vi väl ge dem som är inlåsta i fas 3 en riktig lön
            för att utföra riktiga arbetsuppgifter.
          </note>
          <note>
            Herr talman! Revymakarna Hasse och Tage gjorde en gång en underhållande
            film med namnet Släpp fångarne loss, det är vår! Det kan vi nu
            travestera. Vi socialdemokrater säger till regeringen: Släpp på
            prestigen, lägg ned fas 3!
          </note>
          <note type="speaker">
            Anf. 22 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Det hade kanske varit bra om Raimo Pärssinen i mening
            nummer två hade tänkt sig något slags förklaring på: Hur kommer
            riktiga jobb till? Det handlar om riktiga jobb där människor kan
            få en anställning och en riktig lön. Det är naturligtvis drömbilden
            för alla och det som vi från regeringens sida också jobbar mot.
          </note>
          <note>
            Vad gör vi då? Jo, regeringen har sett till att göra det billigare
            att anställa fastän man får en riktig lön. Sådant är Socialdemokraterna
            emot. Vi försöker att utbilda människor. Vi har fler platser i
            högskolan än vad som varit tidigare för att rusta människor till
            jobb.
          </note>
          <note>
            Sedan har vi dem som är allra längst bort från arbetsmarknaden.
            Jag tycker att man ska se dessa människor på fullt allvar och
            skapa förutsättningar för dem. Men där det finns företag som skor
            sig och fuskar – lite grann det Raimo Pärssinen var inne på –
            där ska fusket beivras. Det är ett uppdrag som bland annat Arbetsförmedlingen
            har.
          </note>
          <note>
            Direktiv om järnvägens organisation
          </note>
          <note type="speaker">
            Anf. 23 ANNIKA LILLEMETS (MP):
          </note>
          <note>
            Herr talman! Jag vill ställa en fråga till infrastrukturminister
            Catharina Elmsäter-Svärd.
          </note>
          <note>
            Järnvägsutredaren Gunnar Alexandersson presenterade sitt delbetänkande
            i utredningen om järnvägens organisation den 2 december. Vid remissmötet
            den 18 december fick vi information om att tilläggsdirektiven
            till utredningen skulle komma i februari månad.
          </note>
          <note>
            Miljöpartiet anser att det är väldigt viktigt att det blir utrett
            hur järnvägsunderhållet kan organiseras bättre och punktligheten
            förbättras. Vi har därför vid ett flertal tillfällen stött på
            regeringen och undrat när direktiven kommer. Min fråga till infrastrukturministern
            är helt enkelt: När kommer de?
          </note>
          <note type="speaker">
            Anf. 24 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Tack för din fråga, Annika Lillemets. Jag kan svara
            väldigt kort och enkelt. De är klara. Det ska formellt fattas
            beslut om dem. Vilken dag som helst kommer de att finnas offentliga.
          </note>
          <note type="speaker">
            Anf. 25 ANNIKA LILLEMETS (MP):
          </note>
          <note>
            Herr talman! Tack så mycket! Det var välkommet. Vi undrar vidare
            om det i tilläggsdirektiven kommer att finnas ett tydligt uppdrag
            till Gunnar Alexandersson som vi i Miljöpartiet har föreslagit
            i vårt remissyttrande. Det är att utredaren ska presentera ett
            förslag på en underhållsstruktur där Trafikverket bedriver underhåll
            i egen regi och också presentera hur man kan gå över till en sådan
            organisation på ett smidigt sätt. Kommer det att finnas med i
            tilläggsdirektiven?
          </note>
          <note type="speaker">
            Anf. 26 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Svar nej.
          </note>
          <note>
            Skatteintäkterna från välfärdsföretagen
          </note>
          <note type="speaker">
            Anf. 27 LOTTA OLSSON (M):
          </note>
          <note>
            Herr talman! Min fråga är till finansmarknadsminister Peter Norman.
          </note>
          <note>
            Vi hör ofta i debatten att det finns kritik mot vinster i välfärden.
            Det är en sak. Dessutom hävdar man i debatten att dessa vinster
            skulle undanhållas från skatt. Vinsterna påstås helt enkelt flyttas
            till skatteparadis utomlands.
          </note>
          <note>
            Att det historiskt funnits sådana skatteupplägg är en sak, men
            hur ser det ut i dag? Flyr vinster från välfärdsföretag utomlands
            och undkommer skatt? Vad gör regeringen i så fall för att förhindra
            den skatteflykten?
          </note>
          <note type="speaker">
            Anf. 28 Statsrådet PETER NORMAN (M):
          </note>
          <note>
            Herr talman! Tack så mycket för frågan! Det är en behjärtansvärd
            fråga och ett behjärtansvärt ändamål.
          </note>
          <note>
            Regeringen har täppt till möjligheten att med så kallade räntesnurror
            skicka pengar till länder med lägre skattesats än vad vi har i
            Sverige. Detta har varit väldigt framgångsrikt. Det har inbringat
            ett stort antal miljarder till statsbudgeten.
          </note>
          <note>
            Förutom detta har regeringen varit väldigt lyckosam med att teckna
            informationsutbytesavtal med ett stort antal länder i världen
            som möjliggör att man kan få fast folk som försöker smita från
            beskattning i Sverige och även i andra länder.
          </note>
          <note>
            Till dags dato är det egentligen bara två länder i världen som
            vi inte har ett sådant utbyte med. Det är Förenade Arabemiraten
            och Hongkong. I Förenade Arabemiraten verkar det som att man rör
            lite på sig, medan man i Hongkong fortfarande har en njugg inställning.
          </note>
          <note>
            Min förhoppning är att man under en ganska snar framtid kan täppa
            till i princip i alla länder över huvud taget så att vi får beskattning
            där den hör hemma.
          </note>
          <note type="speaker">
            Anf. 29 LOTTA OLSSON (M):
          </note>
          <note>
            Herr talman! Finansmarknadsministern menar att de avtal som Sverige
            ingått inneburit att bolag betalar skatt i högre grad i dag, som
            jag kan tolka svaret. Något som är viktigt för oss är att känna
            tilltro till skattesystemet. Kommer det in mer pengar efter att
            avtalen har ingåtts?
          </note>
          <note type="speaker">
            Anf. 30 Statsrådet PETER NORMAN (M):
          </note>
          <note>
            Herr talman! I första hand är detta informationsutbytesavtal.
            Vi vill ha information om vilka kapitalinkomster som till exempel
            svenskar har utomlands och tvärtom i bägge riktningar. Informationsutbytesavtalen
            är ganska nya. Vi får nog vänta och se på effekterna.
          </note>
          <note>
            Däremot ser vi effekter redan nu med att människor utomlands
            ifrån frivilligt kontaktar Skatteverket för att göra tilläggsdeklarationer.
            De inser att de kommer att åka fast förr eller senare. Jag har
            inte de exakta siffrorna klart för mig, men det är åtminstone
            miljardbelopp.
          </note>
          <note>
            Detta kombinerat med att vi har stängt utrymmet för så kallade
            räntesnurror innebär att vi har fått både ett mer rättssäkert
            system och betydligt mer pengar som vi kan använda till behjärtansvärda
            ändamål som skola, vård eller omsorg.
          </note>
          <note>
            Försvarets personalförsörjning
          </note>
          <note type="speaker">
            Anf. 31 MIKAEL JANSSON (SD):
          </note>
          <note>
            Herr talman! Jag har en fråga till försvarsministern. Insatsorganisation
            14, regeringens alternativ till ett svenskt försvar, kommer inte
            att vara färdigställt i år, 2014. Måldatum är i stället 2023.
          </note>
          <note>
            Ett av de svåraste problemen med att skapa IO 14 har varit att
            få tillräckligt många att skriva på de temporära kontrakten –
            GSS/T-kontrakten. Ett annat problem är att soldater och sjömän
            i den nya organisationen erhåller för lite övning.
          </note>
          <note>
            Mot den bakgrunden kan man ställa sig frågan om den nedskärning
            som regeringen gjorde förra året i Regeringsbeslut 5 var klok.
            500 miljoner kronor lades som sparbeting på personalramarna. Ett
            större antal tjänster var därför tvungna att avslutas.
          </note>
          <note>
            Min fråga är: Har sparbetinget i Regeringsbeslut 5 från förra
            året om 500 miljoner kronor på personalramarna påverkat Försvarsmaktens
            övningsverksamhet och det nationella försvarets beredskap?
          </note>
          <note type="speaker">
            Anf. 32 Försvarsminister KARIN ENSTRÖM (M):
          </note>
          <note>
            Herr talman! Försvarsmakten genomgår nu en omfattande förändring.
            Syftet med reformen är att vi ska få en stärkt försvarsförmåga
            och tillgängliga och användbara förband. För att uppnå detta är
            det viktigt att vi har rätt personal som får rätt utbildning,
            att vi har rätt materiel och att personal och materiel får öva
            i förband. Det är viktigt att övningarna kan ske både nationellt
            och internationellt.
          </note>
          <note>
            På personalsidan har Försvarsmakten nu genomfört ett aktivt arbete.
            Rekryteringen går bra. Det går bra att anställa de kontinuerligt
            tjänstgörande soldaterna, men det går lite trögare när det gäller
            tidvis tjänstgörande soldater.
          </note>
          <note>
            De ekonomiska förutsättningarna för Försvarsmakten på både kort
            och lång sikt har vi arbetat intensivt med. Jag kommer i mitt
            nästa inlägg att berätta vad Regeringsbeslut 5 egentligen innebär.
            Det är inte en besparing.
          </note>
          <note type="speaker">
            Anf. 33 MIKAEL JANSSON (SD):
          </note>
          <note>
            Herr talman! Vi ser i Krim hur ett strategiskt angrepp kunde
            utföras av den ryska krigsmakten utan förvarningar. Mot den bakgrunden
            är det märkligt att den svenska regeringen minskar personalramen
            för den militära underrättelsetjänsten Must som en följd av Regeringsbeslut
            5.
          </note>
          <note>
            För att vår beredskap ska fungera krävs bra underrättelser. Min
            fråga är: Kommer det från regeringens sida fler besparingar på
            försvarets personal i år?
          </note>
          <note type="speaker">
            Anf. 34 Försvarsminister KARIN ENSTRÖM (M):
          </note>
          <note>
            Herr talman! Mikael Jansson vet lika väl som jag att regeringen
            med riksdagens hjälp har höjt försvarsanslagen två år i rad. Vi
            har höjt materielanslaget, och vi har höjt anslaget för personal
            i det så kallade förbandsanslaget.
          </note>
          <note>
            Vi har som sagt arbetat intensivt tillsammans med myndigheten
            Försvarsmakten för att hitta lösningar på ekonomin på kort och
            på lång sikt. På lång sikt har vi sett att Försvarsmakten i sina
            bedömningar har hamnat högt när det gäller ökade personalkostnader,
            det vill säga fördyringar. Det är därför vi lade uppdraget redan
            nu att på sikt, fram emot 2019, se till att man inte hamnar alldeles
            för högt.
          </note>
          <note>
            Nu är vi mitt inne i förberedelser för nästa inriktningsbeslut.
            Här gäller det verkligen att dra slutsatser både av vad som har
            hänt precis nyligen i Ukraina och av hur det ser ut i övrig säkerhetspolitisk
            utveckling.
          </note>
          <note>
            Det vi kan konstatera är att det inte är en besparing. Man kan
            inte banta bort en befarad övervikt.
          </note>
          <note>
            Neddragningar inom Kustbevakningen
          </note>
          <note type="speaker">
            Anf. 35 ÅSA LINDESTAM (S):
          </note>
          <note>
            Herr talman! Också jag vill ställa min fråga till försvarsministern.
          </note>
          <note>
            Jag är intresserad av Kustbevakningen, och jag har sett den som
            en liten välskött myndighet bland alla andra. För många år sedan
            fick de i uppdrag att köpa in flygplan och båtar, och för många
            år sedan var dessa också levererade. Men nu i januari fick de
            en förfrågan: Hur ser budgeten ut om ni får dra ned med 133 miljoner,
            och vad kommer att finnas kvar?
          </note>
          <note>
            Kustbevakningen skickade, trogna som de är, ut en förfrågan till
            andra myndigheter. De fick svaret: Vi kommer inte att utföra vissa
            arbetsuppgifter, eller så måste vi anställa egen personal och
            köpa egna båtar. Varsel är på väg; generaldirektören håller på
            att jobba med det.
          </note>
          <note>
            Jag skulle vilja ställa frågan till försvarsministern: Vilken
            statsfinansiell vinst ser försvarsministern och regeringen i att
            dra bort dessa pengar från en liten myndighet och lägga kostnaderna
            på de andra myndigheterna?
          </note>
          <note type="speaker">
            Anf. 36 Försvarsminister KARIN ENSTRÖM (M):
          </note>
          <note>
            Herr talman! Kustbevakningen är en myndighet som utför många
            uppgifter. De har både fått utökade uppgifter och utökad materiell
            förnyelse – fler fartyg och fler flygplan.
          </note>
          <note>
            Det Kustbevakningen nu har talat om är att man på sikt befarar
            att man helt enkelt inte får ekonomin att gå ihop. Man har inkommit
            med ett underlag till Regeringskansliet, till Försvarsdepartementet,
            som vi nu håller på att analysera.
          </note>
          <note>
            Jag vill ge Åsa Lindestam rätt i att eftersom Kustbevakningen
            i dag utför många uppgifter blir det verkligen en grannlaga uppgift
            att se till att det inte uppstår kostnader på ett annat departements
            utgiftsområde om man måste minska på uppgifterna. Då har vi inte
            kommit framåt på någon väg.
          </note>
          <note>
            Det vi nu gör inom Försvarsdepartementet i dialog med Kustbevakningen
            är att se hur vi ska omhänderta underlaget och vilka de eventuella
            konsekvenserna kan bli.
          </note>
          <note type="speaker">
            Anf. 37 ÅSA LINDESTAM (S):
          </note>
          <note>
            Herr talman! Det var ett intressant svar – tack för det! Men
            vi kunde se redan i de svar som har kommit in att detta kommer
            att betyda att arbetsuppgifter inte kommer att utföras över huvud
            taget i så fall. När de inte blir gjorda – hur ska vi då förhålla
            oss till den myndighetsutövning som man ändå har?
          </note>
          <note>
            När jag tittar på mina hemtrakter, Hudiksvall, ser jag att kustbevakningen
            där kommer att försvinna helt, och i Gävle kommer man, vad jag
            förstår, att dra ned på den rejält. Varsel på mellan 150 och 250
            personer över hela landet kommer att läggas utefter våra kuster.
            Detta blir en fördyring, vad jag kan se.
          </note>
          <note>
            Jag funderar på hur ministern tänker ta ansvar för detta. Kommer
            det att skickas ut en konsekvensbeskrivning av vad som kommer
            att hända längs våra kuster? Detta kommer att beröra tullen, Naturvårdsverket,
            polisen och alla dessa andra myndigheter som är inblandade och
            som Kustbevakningen gör arbetsuppgifter åt. Kommer vi att få se
            en konsekvensbeskrivning?
          </note>
          <note type="speaker">
            Anf. 38 Försvarsminister KARIN ENSTRÖM (M):
          </note>
          <note>
            Herr talman! Det är just på grund av detta – tillsammans med
            att titta på den långsiktiga ekonomin – som vi måste göra detta
            arbete inom Regeringskansliet. Det gäller inte bara Försvarsdepartementet,
            utan vi ska gemensamt bereda med övriga berörda departement. Det
            är viktigt att myndigheten signalerar att man ser att man har
            problem med att få balans mellan verksamheten och ekonomin – och
            det har man gjort i god tid.
          </note>
          <note>
            Vi bereder detta nu, och det kommer naturligtvis besked, inte
            minst i nästa budgetproposition. Men jag vill understryka att
            det arbete som Kustbevakningen utför är mångfasetterat. Östersjön
            är viktig på en mängd sätt. Inte minst är den viktig och känslig
            när det gäller miljöräddning, vilket är en av Kustbevakningens
            huvuduppgifter och något som man har fått ny materiel för att
            kunna genomföra.
          </note>
          <note>
            Det är som sagt för tidigt att ge konkreta besked nu. Vi arbetar
            med detta inom Regeringskansliet.
          </note>
          <note>
            Stöd till veteransoldater
          </note>
          <note type="speaker">
            Anf. 39 HELÉN ANDERSSON (C):
          </note>
          <note>
            Herr talman! Min fråga går till Karin Enström. Sverige deltar,
            och ska även fortsättningsvis delta, i internationella fredsinsatser
            för att hejda inbördeskrig och terror mot befolkningen.
          </note>
          <note>
            Situationen i flera länder i Afrika, till exempel i Mali, är
            mycket allvarlig. Sverige ska delta med upp till 250 soldater,
            vilket är positivt. Detta är soldater – män och kvinnor – som
            gör sin insats för fred och säkerhet. De riskerar att skadas eller
            ytterst att mista sina liv. Därför är det oerhört viktigt att
            Sverige behandlar sina soldater och veteraner mycket väl efter
            hemkomsten och ger allt stöd som är möjligt om de har fysiska
            eller psykiska skador.
          </note>
          <note>
            Jag vet att Sverige har utvecklat sitt stöd de senaste åren,
            men jag tror att ännu mer kan göras. Vad anser försvarsministern?
          </note>
          <note type="speaker">
            Anf. 40 Försvarsminister KARIN ENSTRÖM (M):
          </note>
          <note>
            Herr talman! Detta är en angelägen fråga och någonting som regeringen
            har tagit på stort allvar. För första gången har nu Sverige en
            sammanhållen veteransoldatpolitik, och det är jag stolt över.
          </note>
          <note>
            Det handlar om hur vi tar hand om våra soldater och anhöriga
            såväl före och efter som under en insats. Det är många delar i
            detta för att få det att fungera. Det är ett ansvar som myndigheten
            Försvarsmakten har. Det är också svåra frågor, som handlar om
            hur man får hjälp med att få stöd av det övriga samhället om man
            skulle råka skadas – oavsett om det är en skada som syns eller
            en som man inte kan se.
          </note>
          <note>
            Vi har utökat ansvaret i tid för våra veteraner. Det pågår en
            utredning för att ytterligare titta på hur detta veteranansvar
            fungerar. Kan det omfatta andra personalkategorier som också gör
            insatser i fredsfrämjande operationer?
          </note>
          <note>
            Staten har ett ansvar både för att ta hand om våra veteraner
            och, självfallet, för att visa uppskattning för dem som gör dessa
            viktiga insatser.
          </note>
          <note type="speaker">
            Anf. 41 HELÉN ANDERSSON (C):
          </note>
          <note>
            Herr talman! Då undrar jag hur det ska gå till.
          </note>
          <note type="speaker">
            Anf. 42 Försvarsminister KARIN ENSTRÖM (M):
          </note>
          <note>
            Herr talman! En hel del av de beslut som vi har fattat håller
            nu på att implementeras eller har redan implementerats, inte minst
            i och med att det finns veteranhandläggare och utökad kompetens
            för att just kunna ta hand om veteraner som kommer tillbaka. Det
            är också viktigt att inte bara se på hur man ska koncentrera sig
            på ett omhändertagande efteråt utan också på hur man förbereder
            i utbildning och när man bygger förband som ska göra en insats.
            Sedan måste man också se på hur det här fungerar under tiden och
            på omhändertagandet vid hemkomsten.
          </note>
          <note>
            Regeringen har också givit Försvarsmakten större möjligheter
            att kunna ge bidrag till organisationer som stöder anhöriga. De
            genomför en väldigt viktig insats. Det kan också handla om utbildning
            eller samtal innan någon anhörig åker i väg, stöd till familjen
            under tiden och möjlighet att träffas, prata och få hjälp när
            man kommer hem.
          </note>
          <note>
            Exportindustrins kostnader för brister i järnvägsdriften
          </note>
          <note type="speaker">
            Anf. 43 LEIF PETTERSSON (S):
          </note>
          <note>
            Herr talman! Min fråga går till infrastrukturminister Catharina
            Elmsäter-Svärd.
          </note>
          <note>
            I måndags kom det alarmerande och allvarliga siffror gällande
            järnvägskaoset i Sverige och om hur mycket det kostar svensk exportindustri.
            En forskningsrapport från KTH visar att järnvägskaoset kostar
            den svenska exportindustrin ungefär 1,5 miljarder per år. Bara
            för SSAB är kostnaden 150 miljoner per år.
          </note>
          <note>
            Per Bondemark, chef för SSAB i Luleå, har sagt följande: Problemet
            är att det saknas en politisk inriktning att göra någonting åt
            det här. Det är bråttom, och det är viktigt att det händer saker.
          </note>
          <note>
            Jag vill fråga infrastrukturministern: Hur mycket kommer det
            här att kosta för svensk exportindustri nästa år?
          </note>
          <note type="speaker">
            Anf. 44 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Den frågeställning som Leif Pettersson lyfter fram
            är naturligtvis oerhört angelägen för Sverige som är en starkt
            exportberoende nation. När det gäller konkurrenskraft och fler
            jobb måste infrastrukturen fungera väl. Järnvägen har inte fungerat
            väl under många år, men de senaste åren har vi successivt ökat
            anslaget, inte minst för drift och underhåll. I år har vi anslag
            på mer än dubbelt så mycket för drift och underhåll som 2006.
          </note>
          <note>
            I den nationella plan som regeringen snart kommer att presentera
            har vi särskilt fokuserat på godskorridorer, inte minst för företag
            som SSAB. I remissvar som vi har fått från Näringslivets Transportråd,
            där Per Bondemark som här nämndes är ordförande, har det bara
            varit goda vitsord gällande regeringens tänkta godsstråk och arbetspendlingsinsatser.
          </note>
          <note type="speaker">
            Anf. 45 LEIF PETTERSSON (S):
          </note>
          <note>
            Herr talman! Det kan ju låta betryggande, men faktum kvarstår
            trots allt att järnvägskaoset kostar 1,5 miljarder per år i dag.
            Då är frågan vad man kan göra åt det på kort sikt. Man är knappast
            hjälpt inom svensk exportindustri av ett tioårigt perspektiv.
            Det är ju nu som man förlorar pengar. Det är nu som någonting
            måste göras.
          </note>
          <note>
            Ministern säger att det har varit på det här viset under lång
            tid. Ja, så har det varit. Jag kan också konstatera att Moderaterna
            under alla år, oavsett om de varit i opposition eller i regering,
            har föreslagit att man ska lägga mindre pengar än vad vi socialdemokrater
            har velat lägga på infrastrukturen. Detta går inte ihop, fru minister.
          </note>
          <note type="speaker">
            Anf. 46 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Den stora skillnaden, Leif Pettersson, mellan Alliansen
            med Moderaterna och Socialdemokraterna är snarare att vi när vi
            är i majoritet föreslår mer pengar.
          </note>
          <note>
            Konkurrenskraft och förutsättningar för fler jobb är egentligen
            det som vi behöver i det här landet för att göra alla andra satsningar
            som vi vill göra, inte minst på infrastrukturens sida. Alliansregeringen
            menar allvar med att finansiera detta krona för krona, och vi
            ser nu hur de insatser som har gjorts på underhållssidan de senaste
            åren börjar ge effekt. Vi lägger fokus i och runt storstadsområdena,
            för det påverkar också mer eller mindre alla tåg som ska till
            eller passera Stockholm.
          </note>
          <note>
            Detta görs tillsammans med de olika aktörerna för att schemalägga
            underhåll och få tågplaneringen att fungera.
          </note>
          <note>
            Kritik mot Ideas administration
          </note>
          <note type="speaker">
            Anf. 47 GUNNAR ANDRÉN (FP):
          </note>
          <note>
            Herr talman! Jag har en fråga som jag tror att statsrådet Engström
            bäst kan besvara.
          </note>
          <note>
            Fria, oberoende och rättvisa val brukar benämnas vara demokratins
            folkfest. Man kan också ta med folkomröstningar i uppräkningen.
            Vi har dock på senare tid sett någon folkomröstning som kanske
            inte har varit helt fri.
          </note>
          <note>
            I mitten av 1990-talet tillkom demokratiinstitutet Idea på initiativ
            av den tidigare socialdemokratiske statssekreteraren Bengt Säve-Söderbergh,
            och det är lokaliserat till Stockholm. Under senare tid har jag
            lagt märke till att det har förekommit ganska mycket kritik mot
            Idea, inte mot deras syften när det gäller hur man ska göra med
            valen när man kommer utomlands men mot administrationen.
          </note>
          <note>
            Jag tycker att det är en viktig fråga för vårt bistånd, som väl
            ingår i det här också, att det inte förslösas några skattepengar
            på internationella organisationer just som Idea som borde vara
            föredömen.
          </note>
          <note type="speaker">
            Anf. 48 Statsrådet HILLEVI ENGSTRÖM (M):
          </note>
          <note>
            Herr talman! Tack för frågan, Gunnar Andrén! Det stämmer att
            vi har ett internationellt institut som är beläget här i Stockholm
            och som bildades 1995. Jag tror att många av oss som länge har
            verkat i riksdagen inte har haft en aning om att det ligger alldeles
            här intill, mitt i Strömmen. De jobbar med demokratifrågor. Sverige
            är ett av 27 eller 28 medlemsländer i den här mellanstatliga organisationen.
            Vi har varit pådrivande under senare år, för det har uppstått
            misstankar om att man inte har använt pengar på ett ansvarsfullt
            sätt. Där har vi tagit initiativ som jag kan återkomma till i
            mitt nästa inlägg.
          </note>
          <note type="speaker">
            Anf. 49 GUNNAR ANDRÉN (FP):
          </note>
          <note>
            Herr talman! Jag vill gärna ha reda på vad Sverige, som är ett
            av de här 27 eller 28 medlemsländerna, gör för detta. Det har
            bland annat diskuterats, har jag förstått, att internrevisionen
            inte har fungerat. Just en organisation av internationellt snitt
            som denna, som ju ligger här på Helgeandsholmens grannö Strömsborg,
            måste absolut vara ett föredöme för att man ska kunna ha förtroende
            för dess sätt att verka i dess verkliga syfte.
          </note>
          <note>
            Jag vill alltså gärna veta vad lilla Sverige kan göra i det här
            sammanhanget.
          </note>
          <note type="speaker">
            Anf. 50 Statsrådet HILLEVI ENGSTRÖM (M):
          </note>
          <note>
            Herr talman! För regeringen är det viktigt att biståndsmedel
            ska komma fattiga och förtryckta människor till del och att man
            ska kunna bidra till att genomföra val på ett demokratiskt sätt.
          </note>
          <note>
            Redan 2012 var det betydande problem på Idea, och den föregående
            biståndsministern höll då inne det årliga budgetstödet till Idea
            med krav på att man skulle göra förändringar och införa internrevision.
            Jag är fortfarande inte nöjd med det som har skett, utan vi har
            gått vidare och till exempel sagt att den nya chef som ska rekryteras
            inte ska få en högre lön. Vi ska se till att rutiner fungerar
            och att det finns ett absolut stopp mot att biståndspengar går
            in på människors konton och används till amorteringar på bostadslån.
          </note>
          <note>
            Det finns fortfarande frågetecken, och jag är inte nöjd med hur
            det hanteras. Vi fortsätter att ha strikt påverkan så gott vi
            kan och att försöka få med oss likasinnade länder som till exempel
            Norge och Nederländerna som också är stora givare.
          </note>
          <note>
            Järnvägsunderhållet
          </note>
          <note type="speaker">
            Anf. 51 MONICA GREEN (S):
          </note>
          <note>
            Herr talman! Jag har en fråga till infrastrukturministern, och
            den är en fortsättning på de tidigare två frågorna om järnvägsunderhållet.
          </note>
          <note>
            Vi har ju ett splittrat järnvägsunderhåll i Sverige. Det är splittrat
            och ineffektivt, och det kostar oss tågpendlare mycket tid och
            arbetade timmar och innebär stress. Som Leif Pettersson påtalade
            går industrin miste om stora belopp, och det påverkar ju jobben,
            tillväxten och konkurrenskraften. Nu sade infrastrukturministern
            att hon alldeles snart ska tillsätta utredningen som vi i riksdagen
            redan har bestämt att hon ska tillsätta. Nu är det dags, sade
            infrastrukturministern.
          </note>
          <note>
            Vi är frustrerade, och industrin är frustrerad. I Falköping får
            man säga upp underhållsarbetare för att regeringen sänker underhållsanslaget
            jämfört med förra året.
          </note>
          <note type="speaker">
            Anf. 52 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag tror att många som använder järnvägen i dag,
            oavsett om man ska åka till jobbet eller studier eller om man
            transporterar varor, skulle önska att vi hade en mer robust järnväg.
            Å andra sidan har antalet som faktiskt reser med järnvägen ökat
            otroligt under de senaste tio åren, inte minst den regionala trafiken.
            Detta gör att vi har kapacitetsbrist vissa tider, vissa dagar
            och på vissa sträckor. Framför allt har vi flaskhalsar. Det håller
            just nu håller på att byggas bort, inte minst med Citybanan.
          </note>
          <note>
            Jag har dock varit oerhört fokuserad på att vårda den infrastruktur
            vi har. Detta är ingen quick fix. Det börjar märkas genom det
            minskade antalet tågförseningar, men det är fortfarande inte bra.
          </note>
          <note>
            Nu är vi uppe i nivåer där vi har dubbelt så stort anslag till
            järnvägens underhåll 2014 än vad som var fallet 2006. Och den
            vägen tänker vi fortsätta på.
          </note>
          <note type="speaker">
            Anf. 53 MONICA GREEN (S):
          </note>
          <note>
            Herr talman! Det är ett märkligt uttalande att ni tänker fortsätta
            på den vägen eftersom ni drog ned från det som ni själva hade
            höjt. Det är naturligtvis rimligt att man höjer med tanke på inflation
            och att det kostar mer för varje år. Det är alldeles rätt. Tyvärr
            har ni alltid anslagit mindre pengar till underhåll än vad vi
            socialdemokrater har gjort, oavsett om ni har varit i opposition
            eller som nu när ni styr.
          </note>
          <note>
            Det är klart att det ska satsas mer, men ni har inte ökat anslagen
            för varje år. Ni har dragit ned, tvärtemot vad Catharina Elmsäter-Svärd
            säger.
          </note>
          <note>
            Det är jättebra att fler vill åka tåg, men vi hindras i vår ambition
            att vilja åka tåg. Många tvingas numera att ta bilen i stället.
            Man litar nämligen inte på att tåget ska komma fram.
          </note>
          <note>
            Dessutom har vi ett splittrat järnvägsunderhåll som regeringen
            inte tänker göra något åt, som bara är ineffektivt och där människor
            nu sägs upp, till exempel i Falköping. Det är människor som inget
            hellre vill än att underhålla vårt fina järnvägsnät.
          </note>
          <note type="speaker">
            Anf. 54 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Låt mig vara tydlig! År 2006 var det avsatt 4,2
            miljarder kronor för drift och underhåll av järnväg. Jag gör det
            enkelt även för Monica Green: Det är i 2013 års priser, så att
            vi inte jämför äpplen och päron. År 2014, i år, disponerar Trafikverket
            över 9 miljarder kronor för drift och underhåll.
          </note>
          <note>
            Min enkla fråga är: Är 9 miljarder mer eller mindre än 4,2?
          </note>
          <note>
            Detta är den stora skillnaden. Att järnvägens drift och underhåll
            behöver återhämta sig tar vi på allvar. Men vi är dessutom en
            regering som förmår att krona för krona stärka konkurrenskraften
            för fler jobb i Sverige genom att även bygga om och bygga ny järnväg,
            vilket också behövs.
          </note>
          <note>
            Vattenfalls köp av ryskt kärnbränsle
          </note>
          <note type="speaker">
            Anf. 55 LARS ERIKSSON (S):
          </note>
          <note>
            Herr talman! Jag har en fråga till finansmarknadsministern.
          </note>
          <note>
            Som har framgått i medierna undersöker statliga Vattenfall om
            det är möjligt att köpa ryskt kärnbränsle till de svenska kärnkraftsreaktorerna.
            Det ryska kärnbränslet ska testas i Ringhals 3 nu i april. Om
            det fungerar bra är tanken att börja köpa ryskt kärnbränsle redan
            om några år.
          </note>
          <note>
            Rysslands vice premiärminister uttalade för någon vecka sedan
            att man nu stoppar alla leveranser av kärnbränsle till Ukraina
            på grund av, som det heter, det ostabila läget i landet. Därtill
            konstaterar han att Ryssland har problem att leverera till EU-medlemmar
            som Tjeckien, Bulgarien, Slovakien och Ungern.
          </note>
          <note>
            Enligt vilken strategi är det bra att Sverige ska förlita sig
            på ryska kärnbränsleleveranser? Vad är regeringens uppfattning
            om det som Vattenfall nu håller på med? Och tycker regeringen
            att detta ens är lämpligt?
          </note>
          <note type="speaker">
            Anf. 56 Statsrådet PETER NORMAN (M):
          </note>
          <note>
            Herr talman! Tack för frågan, Lars Eriksson! Det är en angelägen
            fråga som jag och Lars Eriksson har debatterat tidigare.
          </note>
          <note>
            Vattenfalls styrelse och ledning fattar beslut för bolaget. Vår
            roll som ägare är att utforma riktlinjer för bolaget, sätta upp
            ekonomiska mål och inte minst utse styrelseledamöter i bolaget
            som ser till att bolaget sköter sig på det sätt som vi har stipulerat.
          </note>
          <note>
            Vad gäller kärnbränsle från Ryssland har Vattenfall i dag två
            leverantörer. Och för att få ökad konkurrens på marknaden prövar
            man sig nu fram för att eventuellt hitta ytterligare leverantörer.
            I det aktuella fallet prövar man en ny leverantör som råkar vara
            från Ryssland. Man kommer att fatta beslut tidigast 2019, förmodligen
            2020, om man avser att ta in en ytterligare leverantör till Vattenfall.
          </note>
          <note>
            Hur läget ser ut då i Ryssland och i omvärlden vet vi inte riktigt.
            Men jag tycker att Vattenfalls ambition att öka konkurrensen på
            marknaden så att vi får lägre elpriser för våra konsumenter är
            att föredra.
          </note>
          <note type="speaker">
            Anf. 57 LARS ERIKSSON (S):
          </note>
          <note>
            Herr talman! Det märkliga är att vi i dag har en bra ordning
            för kärnbränsleleveranser. I dag är Westinghouse leverantör till
            kärnbränslekraftverken genom Vattenfall. Westinghouse ligger som
            bekant i Västerås där över 1 000 personer jobbar inom verksamheten.
          </note>
          <note>
            Vad jag kan förstå finns det inte heller någon som helst kritik
            mot de leveranser som Westinghouse har på området.
          </note>
          <note>
            Det ryska företaget som Vattenfall förbereder sig för att göra
            affärer med är indraget i flera korruptionsskandaler.
          </note>
          <note>
            Det finns väldigt goda skäl att ifrågasätta om detta över huvud
            taget är lämpligt, inte minst med tanke på att EU:s ledare diskuterar
            sanktioner mot Ryssland. Då kan man fråga sig om regeringen har
            glömt att informera Vattenfall om detta.
          </note>
          <note>
            Frågan kvarstår: Enligt vilken strategi är det bra för Sverige
            att börja förlita oss på leveranser från Ryssland? Dessa diskussioner
            pågår ju.
          </note>
          <note type="speaker">
            Anf. 58 Statsrådet PETER NORMAN (M):
          </note>
          <note>
            Herr talman! Vattenfalls strategi ska besvaras av styrelsen och
            ledningen i Vattenfall. Det är inte rimligt att vi som politiker
            går in och tar affärsmässiga beslut för Vattenfall om vilka leverantörer
            de ska ha.
          </note>
          <note>
            I och med att jag fick en interpellation av Lars Eriksson för
            ett tag sedan kontaktade jag bolaget och konstaterar att de har
            ambitionen att göra marknaden för kärnbränsle mer konkurrensutsatt.
            Därför tar de in nya leverantörer, för att studera om det är möjligt
            att öka konkurrensen och på så sätt pressa priserna.
          </note>
          <note>
            Naturligtvis ska de statliga företagen, som Lars Eriksson säger,
            agera föredömligt. Den alliansregering som nu sitter vid makten
            har, till skillnad får den socialdemokratiska regeringen, infört
            ett hållbarhetskriterium för de statliga bolagen som bland annat
            innebär att man ska agera föredömligt. Och det gäller även Vattenfall
            och deras leverantörer av kärnbränsle.
          </note>
          <note>
            Svenskt medlemskap i Nato
          </note>
          <note type="speaker">
            Anf. 59 ANDREAS CARLSON (KD):
          </note>
          <note>
            Herr talman! Jag vill ställa en fråga till försvarsministern.
          </note>
          <note>
            Utvecklingen på Krimhalvön har förändrat säkerhetsbilden i vår
            närhet. Försvarsberedningen har därför getts mer tid, och försvarsministern
            har sagt sig vara beredd att ompröva anslagen till Försvarsmakten.
          </note>
          <note>
            Samtidigt är Sverige, utan att vara medlem, den mest aktiva parten
            i Natosamarbetet. Är det inte dags att nu tillsätta en bred utredning
            för att se över förutsättningarna för medlemskap i Nato, med tanke
            på den förändrade säkerhetsbilden?
          </note>
          <note type="speaker">
            Anf. 60 Försvarsminister KARIN ENSTRÖM (M):
          </note>
          <note>
            Herr talman! Sveriges säkerhetspolitiska linje, eller säkerhetspolitik,
            har utvecklats successivt genom åren, naturligtvis mycket på grund
            av vad som har hänt i vår omvärld och vår syn på hur beroende
            vi är av andra länder.
          </note>
          <note>
            I det senaste försvarspolitiska inriktningsbeslutet konstaterar
            vi att vi bygger säkerhet tillsammans med andra. Vi ser också
            att vi är väldigt beroende av andra länder. Händelser, nära oss
            eller lite längre bort, kan få stora konsekvenser för vår säkerhet.
            Det är inte heller svårt att se att om vi skulle drabbas av något,
            en kris eller en konflikt, skulle det få påverkan både på våra
            grannländer och på övriga europeiska länder.
          </note>
          <note>
            Det vi nu ser i Europa kommer verkligen att påverka Europas säkerhet
            och därmed också Sveriges säkerhet. Då kan man fundera kring om
            vi ska vidareutveckla vår säkerhetspolitiska linje.
          </note>
          <note type="speaker">
            Anf. 61 ANDREAS CARLSON (KD):
          </note>
          <note>
            Herr talman! Försvarsmakten har gjort en perspektivstudie där
            man på regeringens uppdrag har tittat på hur försvaret ska se
            ut 2020 och framåt. För att hantera en eventuell konfliktsituation
            i vårt närområde pekar Försvarsmakten själv på att det antingen
            behövs väsentligt ökade resurser eller att vi stärker vårt beroende
            av omvärlden. Därför tycker Kristdemokraterna att det är läge
            att utreda Natomedlemskap.
          </note>
          <note>
            Min följdfråga till försvarsministern är: När tror försvarsministern
            att vi skulle kunna se en sådan utredning?
          </note>
          <note type="speaker">
            Anf. 62 Försvarsminister KARIN ENSTRÖM (M):
          </note>
          <note>
            Herr talman! Jag själv, och mitt parti, tycker att en naturlig
            utveckling av vår säkerhetspolitiska linje skulle vara att Sverige
            skulle kunna bli medlem i Nato på sikt.
          </note>
          <note>
            Det är Moderaterna och Folkpartiet ensamma om att tycka i riksdagen.
            Vi har varit väldigt tydliga från Moderaternas sida – och statsministern
            har varit mycket tydlig – med att om vi verkligen ska diskutera
            den frågan, ja då måste det finnas ett brett politiskt stöd i
            riksdagen och ett brett stöd hos befolkningen. Den typen av beslut
            är oerhört viktiga och långtgående, och de har stor betydelse
            för vår säkerhet och för vår framtid. Därför måste de fattas i
            brett samförstånd. Det är allvarliga och långsiktiga frågor.
          </note>
          <note>
            Jag har tillsatt en utredning om Sveriges försvarspolitiska samarbeten
            utifrån det som Försvarsberedningen kom överens om i sin säkerhetspolitiska
            rapport.
          </note>
          <note>
            KU:s utfrågning om Nuonaffären
          </note>
          <note type="speaker">
            Anf. 63 EVA-LENA JANSSON (S):
          </note>
          <note>
            Herr talman! Jag har en fråga till Peter Norman med anledning
            av att han är ansvarigt statsråd vad gäller det statliga ägandet.
          </note>
          <note>
            Jag har vid flera tillfällen debatterat statens agerande kring
            Nuonaffären och fått olika svar. Finansministern angav den 15
            februari förra året att hela regeringen var informerad. Statsministern
            har därefter sagt att det var den tidigare näringsministern Maud
            Olofsson som kände till allt beträffande affären. Sedan har vi
            kunnat läsa en logg från Näringsdepartementet där det framgår
            att hela det inre kabinettet, det vill säga partiledarna för samtliga
            allianspartier, varit informerat, vilket finansmarknadsministern
            sagt sig inte känna till.
          </note>
          <note>
            Nu vägrar den tidigare näringsministern att komma till konstitutionsutskottet,
            likaså tidigare sakkunniga Elisabeth Thand Ringqvist. Min fråga
            till Peter Norman är: Finns det någon i regeringen som borde komma
            till KU i stället för Maud Olofsson?
          </note>
          <note type="speaker">
            Anf. 64 Statsrådet PETER NORMAN (M):
          </note>
          <note>
            Herr talman! Konstitutionsutskottet väljer att kalla de personer
            de så önskar. I den här frågan har de begärt att få kalla statsministern
            och finansministern, och de kommer naturligtvis till KU för att
            svara på frågor. Vad jag vet kommer KU att inleda sin granskning
            i april månad. Det är den ordning vi har i riksdagen. De här frågorna
            behandlas i konstitutionsutskottet, och sedan reder man ut dem
            på bästa sätt. Jag är övertygad om att både statsministern och
            finansministern kan svara för sig och bringa klarhet i affären.
          </note>
          <note type="speaker">
            Anf. 65 EVA-LENA JANSSON (S):
          </note>
          <note>
            Herr talman! Eftersom finansministern, statsministern, finansmarknadsministern
            och även tidigare näringsministern har olika bilder hade det varit
            vällovligt om tidigare näringsministern kommit till KU för att
            diskutera frågan. Finansmarknadsministern har ju sagt att det
            är hon, och bara hon, som känner till hur turerna gått när det
            gäller hanteringen av Nuon.
          </note>
          <note>
            Nu säger finansmarknadsministern att det räcker med finansministerns
            och statsministerns syn, som är en helt annan än den tidigare
            näringsministerns. Oppositionen kan inte känna någon större tillfredsställelse
            med att alla korten inte läggs på bordet.
          </note>
          <note>
            Därmed, herr talman, får jag väl inse att jag inte kommer att
            få reda på något mer.
          </note>
          <note type="speaker">
            Anf. 66 Statsrådet PETER NORMAN (M):
          </note>
          <note>
            Herr talman! Jag får nog korrigera Eva-Lena Jansson. Det jag
            sade var att konstitutionsutskottet har rätt att kalla dem de
            så önskar. Det är inte jag som kallar, det är inte heller statsministern,
            utan det är konstitutionsutskottet som gör det. Vilka de kallar
            har jag som minister egentligen inga synpunkter på. Det viktiga
            är att det bringas klarhet i affären, och konstitutionsutskottet
            är det format som riksdagen har för att göra det.
          </note>
          <note>
            Låt oss se fram emot den behandling som kommer att börja i april.
            Jag är övertygad om att ifall konstitutionsutskottet inte är nöjt
            med de personer som kommer kan de kalla fler för utfrågning. Det
            är väl deras prerogativ att göra det.
          </note>
          <note>
            Försvarets materielförsörjning
          </note>
          <note type="speaker">
            Anf. 67 ANDERS HANSSON (M):
          </note>
          <note>
            Herr talman! Min fråga går till försvarsminister Karin Enström.
          </note>
          <note>
            Sveriges försvarsmakt genomgår för tillfället en omfattande förändring
            i syfte att stärka vår försvarsförmåga. I stället för förband
            som tidigare endast fanns på papperet får vi nu förband som är
            direkt tillgängliga, användbara och effektiva. En förutsättning
            för det är dock en fungerande materielförsörjning. Tyvärr har
            vi under årens lopp sett flertalet upphandlingar som till synes
            skenat i väg, utanför såväl regeringens som Försvarsmaktens kontroll.
          </note>
          <note>
            Vad avser försvarsministern att göra för att säkerställa att
            i synnerhet större försvarsmaterielbeställningar kan ske mer kontrollerat
            och strukturerat?
          </note>
          <note type="speaker">
            Anf. 68 Försvarsminister KARIN ENSTRÖM (M):
          </note>
          <note>
            Herr talman! Som frågeställaren säger bygger vi försvarsförmåga.
            Vi stärker Sveriges försvarsförmåga. Det gör vi genom att personal
            utbildas och får öva och genom att förbanden har den materiel
            de behöver. Det är viktigt att påpeka att det är försvarets operativa
            behov som styr materielanskaffningen.
          </note>
          <note>
            Den fråga som har diskuterats både i riksdagen och, tror jag,
            vid myndigheterna under lång tid är: Hur får man en så bra styrning
            och ordning som möjligt när det gäller anskaffandet av försvarsmateriel?
            Jag har tillsatt en utredning, och i dag tagit emot den, som just
            handlar om hur regeringen bättre kan styra Försvarsmaktens långsiktiga
            materielplanering och materielinvesteringar. Utredarens förslag
            ser ut att kunna lösa det på ett sätt som liknar infrastrukturlösningar.
          </note>
          <note type="speaker">
            Anf. 69 ANDERS HANSSON (M):
          </note>
          <note>
            Herr talman! Så sent som i fredags besökte jag Kockums i Malmö
            och diskuterade med ombud från olika fackföreningar frågan om
            införskaffande av nästa generations ubåt. Det är ett stort och
            viktigt projekt. Jag kan meddela att de var mycket positiva till
            försvarsministerns tydliga ställningstagande i Dagens Industri
            om att undervattensförmåga är ett nationellt säkerhetsintresse.
          </note>
          <note>
            Det är jättebra att utredningen nu läggs fram. Det är viktigt
            att få ordning på de större beställningarna. Vi talar om väldigt
            mycket pengar. Mina följdfrågor blir: Vad sker nu när utredningen
            har kommit? När kan vi se effekterna av en mer kontrollerad investeringsplan
            för Försvarsmaktens materielinförskaffning?
          </note>
          <note type="speaker">
            Anf. 70 Försvarsminister KARIN ENSTRÖM (M):
          </note>
          <note>
            Herr talman! Målet med de förslag som lagts fram i utredningen
            är att vi ska få bättre styrning, bättre uppföljning, större transparens
            samt även långsiktighet. Det gäller från beslutsfattarnas sida
            men självklart också från myndigheternas sida. Myndigheterna kommer
            att ge underlag till regeringen som sedan lämnar förslagen till
            riksdagen att avgöra om de kan förverkligas – och då ha en betydligt
            längre framförhållning än i dag. Det blir en helhetssyn, inte
            uppsplittrat i delar.
          </note>
          <note>
            Utredningens förslag kommer nu att gå ut på remiss. När vi fått
            in synpunkterna kan vi börja arbeta för att få in dem i planeringsprocesserna.
            Det handlar om – nu låter det mycket – tolvåriga materielplaner.
            De ska naturligtvis vara betydligt mer detaljerade när det gäller
            de tre första åren och något mindre detaljerade när det gäller
            de därpå följande tre åren. Tanken med det är att få en helhetssyn
            och långsiktighet.
          </note>
          <note>
            Olika beskattning av löntagare och pensionärer
          </note>
          <note type="speaker">
            Anf. 71 PETER PERSSON (S):
          </note>
          <note>
            Herr talman! Min fråga går till statsrådet Elmsäter-Svärd och
            är skattepolitisk.
          </note>
          <note>
            Regeringen har sagt sig ha som mål att avskaffa arbetslösheten.
            Metoden är att sänka skatterna. Vi har fått fem så kallade jobbskatteavdrag,
            dock inte lägre arbetslöshet. Men jobbskatteskatteavdragen har
            haft två andra effekter, nämligen mindre resurser till välfärden
            och en klyfta i beskattning av olika inkomstslag. Alltså betalar
            en löntagare väsentligt mycket mindre skatt än en pensionär, eller
            en föräldraledig, på samma inkomst. Det är en djup orättvisa då
            exempelvis pension är uppskjuten lön.
          </note>
          <note>
            Anser statsrådet att det är rimligt att ha denna klyfta i beskattning
            av olika inkomstslag?
          </note>
          <note type="speaker">
            Anf. 72 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Peter Persson tar upp en situation som i mångt och
            mycket är beroende av hur ett land står sig i en ekonomisk kris,
            hur man klarar av att ha ordning och reda i ekonomin och framför
            allt hur man klarar av att framtidsinvestera. Regeringen har gjort
            det mer lönsamt för människor att arbeta men också att arbeta
            mer. Det är i grunden bra, för det driver en arbetslinje. Det
            är inte en slump att vi har fler i dag än 2006 som är sysselsatta.
            Det har gjort det möjligt för oss att satsa mer.
          </note>
          <note>
            På Peter Persson låter det ungefär som att skattesänkningarna
            skulle ha gjort att vi haft mindre pengar i landet att röra oss
            med, och det är ju inte fallet. Snarare har skatteintäkterna ökat,
            vilket gjort att vi kunnat satsa på fler sjuksköterskor, på fler
            vårdcentraler, på fler läkare, på bättre skola och så vidare.
            Dessutom har vi sänkt skatten för pensionärer ett antal gånger.
          </note>
          <note type="speaker">
            Anf. 73 PETER PERSSON (S):
          </note>
          <note>
            Herr talman! Jag noterar att statsrådet rent sakligt faktiskt
            inte berörde min huvudfråga. Är det rimligt att ha en klyfta i
            beskattning av olika inkomstslag? Är det rimligt att beskatta
            exempelvis pensionärer och arbetslösa hårdare? Det tycker inte
            vi socialdemokrater, men när kammaren i går voterade sade allianspartierna
            nej till att utreda skattesystemet, nej till att ha lika beskattning
            av samma inkomst. Det var tydligt.
          </note>
          <note>
            Peter Norman säger i Riksdag &amp; Departement angående skattesänkningar:
            Tittar vi framåt, så ska vi fortsätta den här vägen. – – – Det
            måste bli större skillnader mellan att arbeta och att inte arbeta.
            Tala klartext! Säg att ni vill ha denna orättvisa i beskattning
            mellan löntagare och pensionärer! Vi tycker att det är orättfärdigt.
          </note>
          <note type="speaker">
            Anf. 74 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Den tydligheten ligger väl i så fall i att alliansregeringen
            står bakom en politik som leder till stärkt konkurrenskraft och
            till att fler människor får jobb. Det är fler som betalar skatt,
            och skatteintäkterna har ökat de senaste åren. Därför har vi kunnat
            göra stora satsningar.
          </note>
          <note>
            Den klarsynte kan se att skillnaden snarare ligger i att socialdemokratin
            och andra satsar mer pengar på dem som inte vill arbeta och på
            dem som möjligtvis måste ha bidrag. På vilket sätt skapar det
            fler jobb? Det är där vi har den stora konflikten.
          </note>
          <note>
            Alliansregeringen gör reformer som syftar framåt men tar också
            det som är viktigt här och nu. Vi klarar även av att finansiera
            det krona för krona. Det är nog det viktigaste beskedet till den
            som är pensionär och vill ha pension i framtiden.
          </note>
          <note>
            Svenska Spel och behandlingen av spelmissbrukare
          </note>
          <note type="speaker">
            Anf. 75 HILLEVI LARSSON (S):
          </note>
          <note>
            Herr talman! Jag vill ställa min fråga till Peter Norman.
          </note>
          <note>
            Häromåret omsatte Svenska Spel 20 miljarder kronor. Samtidigt
            gick 28 miljoner kronor till behandling av spelmissbrukare. Det
            är tyvärr många som är spelmissbrukare i dag: nästan 170 000 personer,
            2 procent av befolkningen. Bland unga män är var tionde spelmissbrukare.
            Man kan även se en fördubbling bland medelålders kvinnor.
          </note>
          <note>
            De här människorna får sina liv ödelagda. De spelar bort väldigt
            mycket pengar. Man kan inte komma ifrån att spelmissbrukare står
            för en del av intäkterna till Svenska Spel. Svenska staten gör
            också vinst på Svenska Spel. Är det inte rimligt att staten tar
            ett större ansvar och avsätter mer av vinsten från Svenska Spel
            till behandling av spelmissbruk?
          </note>
          <note type="speaker">
            Anf. 76 Statsrådet PETER NORMAN (M):
          </note>
          <note>
            Herr talman! Jag tackar så mycket för denna fråga, som verkligen
            är behjärtansvärd.
          </note>
          <note>
            Jag vill börja med att säga att det är väldigt svårt att utreda
            och hantera spelpolitiken och visa exakt hur man ska gå vidare.
            Om man rent teoretiskt skulle ha många tusen människor runt Sveriges
            gränser som kollade alla inkommande transporter skulle man kanske
            kunna stoppa illegal alkohol från att komma in i Sverige. Men
            vad gäller spel är det inte så, för spel går som bekant genom
            luften.
          </note>
          <note>
            Därför är det svårt att veta vilken väg man ska ta. Våra grannländer
            har gått olika vägar. Finland har valt ett antal statliga spelbolag.
            Danmark har valt ett licensieringssystem. Vad vi gör nu är att
            försöka utvärdera bägge dessa länders erfarenheter och se om vi
            ska ändra vår spelpolitik i något avseende. Vi avser att komma
            tillbaka till kulturutskottet i denna fråga under höstriksdagen.
          </note>
          <note type="speaker">
            Anf. 77 HILLEVI LARSSON (S):
          </note>
          <note>
            Herr talman! Det är naturligtvis bra att man utvärderar systemen
            och i bästa fall kan förbättra dem. Men min fråga handlade om
            pengar. Svenska Spel omsätter 20 miljarder, och svenska staten
            fick väl häromåret 4 miljarder i intäkter som överskott. Då är
            det rimligt att en del av pengarna går till behandling av spelmissbruk.
            Det är ett stort problem i dag att det avsätts så lite resurser.
            Spelmissbrukarna hamnar mellan stolarna. Många kommuner har ingen
            behandling över huvud taget för spelmissbruk. Spelmissbrukare
            hänvisas till vårdcentraler, där det i många fall inte finns några
            resurser. Sedan kan de hamna hos psykvården.
          </note>
          <note>
            Med tanke på hur stort det här problemet är och att spelmissbrukarna
            faktiskt bidrar till Svenska Spels intäkter, är det inte rimligt
            att vi avsätter mer pengar till behandling som bevisligen fungerar
            och kan rädda en människa och dennes familj?
          </note>
          <note type="speaker">
            Anf. 78 Statsrådet PETER NORMAN (M):
          </note>
          <note>
            Herr talman! De belopp vi avsätter för vård av spelmissbrukare
            är inte marginella. Låt mig också säga att det som ska vara i
            fokus när man utreder olika typer av spelreglering i Sverige är
            att motverka spelmissbruket, inte att gynna spelindustrin.
          </note>
          <note>
            Något som vi har gjort i den här frågan och som jag hoppas att
            Hillevi Larsson känner till är att i samråd med Svenska Spel inrätta
            Sveriges första spelprofessur, som ska inriktas på skadeverkningar
            av spel och spelmissbruk. Min förhoppning är att denna professur
            kan leda till ett antal doktorandtjänster och att behandlingsformerna
            kommer att bli bättre för de personer som har svårt att hantera
            spel. På så vis hjälper vi spelmissbrukare på ett mycket adekvat
            sätt, tycker jag.
          </note>
          <note>
            Sedan kan vi alltid diskutera pengar. Jag utesluter inte att
            mer pengar från Svenska Spel kan komma att gå till behandling
            av spelmissbruk.
          </note>
          <note>
            Höjden på Hisingsbron
          </note>
          <note type="speaker">
            Anf. 79 KARIN ÖSTRING BERGMAN (C):
          </note>
          <note>
            Herr talman! Min fråga går till statsrådet Elmsäter-Svärd.
          </note>
          <note>
            Jag har blivit kontaktad av ett stort antal partikolleger som
            bor längs med Göta älv och runt Vänern. De är helt vansinniga
            över att det rödgröna Göteborg har tagit ett beslut om att den
            nya Hisingsbron ska vara sex meter lägre än den nuvarande Götaälvbron,
            som ska ersättas. Kan Göteborgs stad verkligen ta ett sådant beslut
            själv?
          </note>
          <note type="speaker">
            Anf. 80 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Den här frågan är otroligt angelägen. Göteborgs
            stad har det kommunala ansvaret och det fysiska planmonopolet.
            Men naturligtvis samråder man på olika sätt.
          </note>
          <note>
            Jag ska försöka göra detta begripligt. Vi har hela den stora
            inre vattenvägen som kommer från Vänern. Trollhätte kanal och
            Göta älv är en oerhört viktig transportled till Skandinaviens
            största hamn i Göteborg och kanske vidare ut i världen. Tänker
            man i det stråket blir det väldigt märkligt att ha en låg bro.
            Men ur Göteborgs stads perspektiv handlar det om hur man kommer
            över vattnet, även med kollektivtrafiken. Man vill helst inte
            ha så mycket broöppningar och inte så branta uppförslut och nedförslut
            för cyklar. Då blir det en låg bro. Någonstans däremellan har
            diskussionerna gått.
          </note>
          <note>
            De kan inte ta beslutet helt själva, men i stort sett, ja.
          </note>
          <note type="speaker">
            Anf. 81 KARIN ÖSTRING BERGMAN (C):
          </note>
          <note>
            Herr talman! Vem anser statsrådet att Göteborgs stad ska samråda
            med i denna fråga?
          </note>
          <note type="speaker">
            Anf. 82 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Det finns naturligtvis formella gångar för hur man
            ska göra. Västra Götaland som region har självklart ett helhetsansvar,
            och Trafikverket tänker trafikslagsövergripande. Det har även
            gjorts utredningar av hela Trollhätte–Göta älv-delen av den inre
            vattenvägen. Detta måste givetvis hänga samman med det som görs
            i Göteborgs stad. Riktigt så har det väl inte varit fullt ut,
            vad jag förstår, och det är där konflikterna uppstår.
          </note>
          <note>
            Vem som gör rätt och vem som gör fel är kanske dumt att peka
            ut. Det bästa vore väl om man kunde hitta en gemensam lösning
            genom att förstå varandras olika problem och söka möjligheter.
            Höjden på en bro kan vara den lilla enkla lösningen.
          </note>
          <note>
            Sveriges arbete för reproduktiv hälsa i världen
          </note>
          <note type="speaker">
            Anf. 83 ANNIKA QARLSSON (C):
          </note>
          <note>
            Herr talman! Om fyra veckor kommer den här salen att fyllas av
            300 parlamentariker. Ungefär så många brukar vi vara vid voteringarna,
            men den här gången kommer det att vara personer från hela världens
            parlament som fyller salen. De kommer hit till Sverige för en
            FN-konferens där de ska diskutera och förhoppningsvis inspireras
            i frågor om SRHR, sexuell och reproduktiv hälsa och rättigheter.
            Det gäller, med ett vardagligt språkbruk, tillgången till sexualundervisning,
            preventivmedel, mödravård samt säkra och lagliga aborter.
          </note>
          <note>
            Det här är ett område där Sverige har en lång tradition. Vi har
            jobbat med detta under många år. Det ska bli oerhört spännande
            att välkomna dessa 300 parlamentariker hit. Jag vet att biståndsminister
            Hillevi Engström jobbar mycket med de här frågorna och hur vi
            använder vår kunskap runt om i världen. Barnmorskorna organiserade
            sig för 300 år sedan och har varit en viktig del av utvecklingen.
            Vad gör vi ute i världen?
          </note>
          <note type="speaker">
            Anf. 84 Statsrådet HILLEVI ENGSTRÖM (M):
          </note>
          <note>
            Herr talman! Jag tackar för frågan. Ja, det kommer att bli en
            fantastisk konferens om ett väldigt viktigt område där Sverige
            har varit världsledande. Regeringen har alldeles nyligen gjort
            en skrift som visar åtaganden 60 år tillbaka i tiden och framåt.
            Det är olika regeringar som har stått upp. Jag tror också att
            det här är en fråga som är starkt partiöverskridande. Det handlar
            om kvinnors kamp för att kunna bestämma över sin egen kropp –
            om man vill ha barn och i så fall hur många och när.
          </note>
          <note>
            Vi satsar en stor del av biståndet på just SRHR. Det är en av
            de mest prioriterade frågorna i regeringens biståndspolitik.
          </note>
          <note type="speaker">
            Anf. 85 TALMANNEN:
          </note>
          <note>
            Därmed är dagens frågestund slut. Vi tackar deltagande statsråd
            och ledamöter.
          </note>
          <note>
            10 § (forts. från 8 §) Arbetsrätt (forts. AU6)
          </note>
          <note type="speaker">
            Anf. 86 KATARINA BRÄNNSTRÖM (M):
          </note>
          <note>
            Herr talman! Arbetsrätt är ett angeläget område där vi och oppositionen
            inte alltid har samma åsikter. Jag kan i dag också konstatera
            att det inte heller i oppositionen finns en samsyn i frågan om
            arbetsrätt.
          </note>
          <note>
            I betänkandet AU6 finns 122 motionsyrkanden, 34 reservationer
            och 3 särskilda yttranden. Jag yrkar avslag på samtliga dessa,
            och jag yrkar bifall till förslaget i betänkandet.
          </note>
          <note>
            Att föra Sverige mot full sysselsättning och minska utanförskapet
            är vårt mål. Ett stabilt arbetsrättsligt regelverk är avgörande
            för att skapa de goda förutsättningar som krävs. Flexibilitet
            och trygghet är två nyckelord.
          </note>
          <note>
            Vi kan konstatera att den svenska modellen fungerar väl, där
            arbetsmarknadens parter tar ett stort ansvar för avtal, löner
            och andra arbetsvillkor. Detta ger stabila spelregler med få konflikter
            och få strejkdagar. Vi är inte beredda att föreslå några ändringar.
          </note>
          <note>
            Utgångspunkten är att anställda ska känna sig trygga och att
            arbetsgivare ska få och behålla kompetent personal. Men arbetsmarknaden
            förändras snabbare och ser inte alls likadan ut som för tio år
            sedan. Det ställs allt högre krav på rörlighet och möjlighet till
            förändring när osäkerhet och konjunktursvängningar ställer krav.
          </note>
          <note>
            Tillsvidareanställningar är grunden för hela arbetsrätten, men
            tidsbegränsade anställningar kan också vara nödvändiga för att
            täcka olika behov. Tidsbegränsade anställningar kan bli en första
            fot in i arbetslivet och vara en inkörsport till en tillsvidareanställning.
            Andelen visstidsanställningar har legat på samma nivå de senaste
            25 åren och är alls ingen ny företeelse, vilket inte alla vet.
          </note>
          <note>
            Lagen om anställningsskydd, LAS, är huvudregeln. Företrädesrätten
            ger ett gott skydd till anställda. Det finns uppgifter om att
            70 000–90 000 personer varje kvartal går från en visstidsanställning
            till en tillsvidareanställning. Det visar att systemet fungerar
            väl. Här ligger också Sverige mycket högt i internationella mätningar.
          </note>
          <note>
            En helt ny typ av anställningsform har införts, gymnasial lärlingsanställning,
            för att underlätta ungas väg in i arbetslivet. Alliansen är mycket
            tydlig med att vi måste förenkla för unga att komma in på arbetsmarknaden.
            I en yrkesutbildning kopplad till en anställning ser vi goda framtida
            utsikter för att allt fler ska komma i jobb allt tidigare.
          </note>
          <note>
            När man läser betänkandet om arbetsrätt ser man tydligt att oppositionen
            helst vill bygga murar såväl runt Sverige som runt anställningar.
            Det väcker en del frågor.
          </note>
          <note>
            Det finns många krav på rättigheter för de anställda men också
            vittgående skyldigheter för arbetsgivare. Inser inte de rödgröna
            hur verkligheten ser ut, hur känslig och skör arbetsmarknaden
            faktiskt är och hur ryckiga konjunkturer kan vara nu för tiden?
            Att ha ett jobb är ingen rättighet. Jobb skapas när efterfrågan
            finns, och arbetsgivare anställer endast när de har behov av att
            anställa. Att stimulera ekonomi och efterfrågan är betydligt viktigare
            än att ställa hårda krav på arbetsgivare.
          </note>
          <note>
            Vi ser en arbetsmarknad där arbetsgivare tvingas ha lösningar
            som gör det möjligt att snabbare än förr ställa om när efterfrågan
            antingen går ned eller går upp. Vi ser också att inhyrning av
            arbetskraft därför har blivit allt vanligare och att allt fler
            ungdomar faktiskt kommer in i arbetslivet via ett bemanningsföretag.
            Troligen kommer allt färre att i framtiden få en guldklocka för
            att ha varit 25 år på samma jobb.
          </note>
          <note>
            Rätten till heltid har länge varit en mycket debatterad fråga,
            och det har även ställts krav på en lag. Men en lag skulle innebära
            ett hinder för många arbetsgivare att både kunna och vilja anställa.
            Det finns arbetsgivare och branscher som av olika skäl kan erbjuda
            anställning eller arbete enbart vissa tider eller vissa dagar.
            Det kan vara säsongsbetonat eller veckoslut med arbetstoppar etcetera.
            Dessa jobb skulle förmodligen aldrig skapas om det ställdes krav
            på en lag om heltidsanställningar.
          </note>
          <note>
            Det är sorgligt men ett faktum att trots årtiondens debatter
            fortsätter många kommuner och även landsting att ha många deltider
            och delade turer. Detta är självklart inte bra, och det drabbar
            främst kvinnor.
          </note>
          <note>
            I kommuner där man har lyckats skapa fler heltidsanställningar
            har man jobbat med hela organisationen, ansträngt sig, infört
            arbetsväxling och andra metoder, så att människor ska få ett heltidsjobb.
            Det visar att det faktiskt går.
          </note>
          <note>
            Det handlar om synen på kvinnors villkor i arbetslivet. Det är
            också angeläget att stimulera kvinnor att i större utsträckning
            gå från deltid till heltid. Så gör man i min hemkommun Växjö.
            Det handlar om bättre löne- och karriärvillkor men också om framtida
            pensioner. Här har de senaste årens RUT-avdrag underlättat för
            många att faktiskt orka och klara av familj, hemarbete och att
            arbeta heltid.
          </note>
          <note>
            Jag noterar att Socialdemokraterna varken i kommuner eller under
            sin regeringstid arbetat särskilt aktivt med frågan om rätt till
            heltid, vilket också visar hur svår frågan är.
          </note>
          <note>
            Herr talman! När det gäller den fria rörligheten inom EU med
            större andel utländsk arbetskraft i Sverige kan vi ana en viss
            antydan till protektionism i detta betänkande och i övrigt i den
            svenska debatten. Såväl Socialdemokraterna och Vänsterpartiet
            som Sverigedemokraterna vill göra det krångligare för människor
            att röra sig över gränserna.
          </note>
          <note>
            Man vill gärna bygga upp skydd – som faktiskt riskerar att bli
            hinder – för människor att komma till Sverige och arbeta. Detta
            är helt emot tanken med EU och en inre marknad med fri rörlighet
            för varor och tjänster.
          </note>
          <note>
            Självklart ska alltid sjysta villkor gälla för alla som arbetar
            i Sverige. Det ska inte finnas dåliga arbetsvillkor för någon.
            Dessutom missgynnar det svenska företags konkurrenskraft om villkoren
            inte följer svensk lag.
          </note>
          <note>
            Men ibland målas det upp enorma problem med lönedumpning och
            hemska arbetsvillkor, som vi, som väl är, ännu inte har sett särskilt
            många fall av i domstolar eller många konkreta exempel på. Men
            det är ju klart att för ett land som Sverige, i Europa, där det
            kostar mest att bygga bostäder, där arbetskostnaderna är höga,
            finns det ett intresse av att dels bevaka svenska jobb och svenska
            vinster, dels komma hit för att arbeta.
          </note>
          <note>
            Vi menar att det är viktigt att balansen hålls så att en bättre
            konkurrens ger lägre priser för svenska konsumenter. Men det ska
            också finnas ett tydligt regelverk och myndigheter som ser till
            att regler följs. Vid kriminell verksamhet ska regelverket se
            till att stoppa och straffa de ansvariga.
          </note>
          <note>
            Moderaternas och Alliansens syn är att det ska vara ordning och
            reda på svensk arbetsmarknad, men också lätt att anställa. Det
            är ett krav vi har. Om vi ska klara framtida och dagens utmaningar
            får vi inte bygga upp alltför många hinder. Det är viktigt att
            vi hittar fler breda vägar in i arbetslivet och sänker trösklarna
            för dem som har svårt att få fäste eller aldrig haft ett jobb.
            Vi jobbar för att få bort hinder, inte för att bygga nya.
          </note>
          <note>
            Som en del i arbetslinjen har vi infört flera reformer med olika
            typer av subventionerade jobb, då det i vissa fall bara kostar
            några tusenlappar att pröva på att ha en person som stått långt
            från arbetsmarknaden. Vi har sänkt arbetsgivaravgiften med 50
            procent för ungdomar för att stimulera fler arbetsgivare att pröva
            på att ha en ung person på arbetsplatsen. Detta tänker Socialdemokraterna
            ta bort om de vinner valet i höst. Hur det ska kunna ge nya jobb
            och minska ungdomsarbetslösheten är faktiskt en gåta.
          </note>
          <note>
            Vi vänder på varje sten och är beredda att ständigt pröva nya
            vägar för att stimulera till fler jobb. Lärlingsanställningar,
            eller yrkesintroduktionsanställningar som de nu heter, eller som
            vi säger i dagligt tal YA-jobben, är en ny anställningsform som
            vi hoppas mycket på när det gäller ungdomars utbildning och insteg
            på arbetsmarknaden. Vi vill precis som i Tyskland och många andra
            länder få en naturlig väg in i arbetslivet genom lärlingsjobb,
            men det tar tid för nya reformer att sätta sig. Vi hoppas att
            få se framtida goda resultat.
          </note>
          <note>
            Det är EU som styr mycket av svensk arbetsrätt numera. Vi kan
            ha olika åsikter här i kammaren, men vi kan ändå konstatera att
            den svenska modellen står sig gott, liksom svensk lagstiftning.
          </note>
          <note type="speaker">
            Anf. 87 MATTIAS KARLSSON (SD) replik:
          </note>
          <note>
            Herr talman! Jag skulle vilja ställa två frågor till Katarina
            Brännström.
          </note>
          <note>
            För det första skulle jag vilja veta om du, Katarina, och Moderaterna
            i arbetsmarknadsutskottet ställer er bakom statsministerns uttalande
            från presskonferensen häromdagen, att det är en farlig och dålig
            ståndpunkt att tycka att det är svenska regler som ska gälla på
            arbetsmarknaden samt att svenska arbetslösa som är kvalificerade
            ska få jobben före någon som kommer hit från utlandet.
          </note>
          <note>
            För det andra skulle jag vilja fråga, med anledning av att du
            i ditt anförande tog upp ofrivillig deltidsarbetslöshet och situationen
            inom den offentliga sektorn och att ni har ställt er bakom betänkandetexten,
            där ni står fast vid att alla som vill jobba mer också ska få
            göra det: Vad är Moderaternas förslag för att konkret förverkliga
            detta? Hur ska alla som vill kunna jobba mer inom offentlig sektor?
            Vilka pengar skjuter ni till för att förbättra situationen jämfört
            med i dag? Vilka konkreta lösningar har ni för att fler inom offentlig
            sektor ska kunna jobba heltid?
          </note>
          <note type="speaker">
            Anf. 88 KATARINA BRÄNNSTRÖM (M) replik:
          </note>
          <note>
            Herr talman! Jag kan faktiskt upprepa att svenska regler och
            svenska lagar ska gälla i Sverige. Det är självklart. Men vi ska
            värna den fria rörligheten i Europa. Det är därför vi har gått
            med i EU. Vi vill få en större, öppen och fri marknad för både
            tjänster och människor. Vi tror att det ger fördelar för svenska
            konsumenter. Vi får en ökad konkurrens. Svenska företag kan på
            ett enkelt sätt erbjuda sina tjänster utomlands.
          </note>
          <note>
            Världen ser inte likadan ut som den gjorde på 50-talet, som jag
            ibland tycker att Sverigedemokraterna målar upp en idyll av. Det
            är en global värld i dag, där vi självklart ska stå upp för det
            svenska men där vi ser Sverige som en del av Europa och hela världen
            och där människor naturligtvis ska kunna röra sig fritt.
          </note>
          <note>
            Den andra frågan var om att alla som vill ska kunna jobba mer
            i offentlig sektor. Ja, vi tycker att det självklart borde vara
            så. Nu vet vi att det inte är helt enkelt att lösa det. Det är
            klart att det är upp till varje kommun och landsting att se till
            att organisera sitt arbete på ett bättre sätt så att detta blir
            möjligt. Som det ser ut nu drabbar det kvinnor i stor utsträckning.
            De får dels sämre lön, dels också senare i livet sämre pension,
            och det tycker vi inte är bra.
          </note>
          <note>
            Det är varje arbetsgivare, varje kommun, som måste lösa detta.
            Det finns många bra exempel på att det går att göra det. Det är
            inte meningen att staten ska tillskjuta pengar, utan det handlar
            om att ha arbetsväxling och att se över hur man arbetar. Man kanske
            inte alltid kan vara på samma jobb för att få ett heltidsarbete
            inom kommunen, men man kan vara hela dagen på sitt arbete. Det
            tycker vi är viktigt. Varje kommunpolitiker borde gå hem och fundera
            över hur man löser detta. Annars kommer vi att ha svårt att rekrytera
            människor som vill jobba i offentlig sektor.
          </note>
          <note type="speaker">
            Anf. 89 MATTIAS KARLSSON (SD) replik:
          </note>
          <note>
            Herr talman! Då tolkar jag det som att statsministern uttryckte
            en personlig åsikt på presskonferensen. Ni kanske ska prata ihop
            er om huruvida det är så att svenska regler ska gälla på den svenska
            arbetsmarknaden eller inte. Annars blir det lätt förvirrande.
          </note>
          <note>
            Du sade i ditt anförande, Katarina, att ni vill ha sjysta villkor
            för alla och hålla balansen. Men det har ni inte gjort. Ni har
            tappat balansen för länge sedan och kört i diket. Det är inte
            sjysta villkor på den svenska arbetsmarknaden. Genom de regler
            som ni har infört och som är de mest liberala i västvärlden för
            arbetskraftsinvandring, genom att ni har lagt er platta för EU
            i olika frågor, till exempel Lavallagen, har ni försämrat villkoren
            på svensk arbetsmarknad och skapat vilda västern i många avseenden.
          </note>
          <note>
            När det gäller rätten till heltid inom offentlig sektor upprepar
            du problemen. Och jag håller med om att det framför allt är kvinnor
            som drabbas och att vi kommer att få problem att rekrytera personal
            om vi inte förbättrar arbetsvillkoren i offentlig sektor. Men
            ni har inga lösningar. Att lämna över hela ansvaret på kommuner
            och landsting utan att skjuta till några pengar är vad man har
            gjort i decennier. Vad har resultatet blivit? Ingenting, ingenting
            har förändrats. Ni vill fortsätta med samma strategi. Då kommer
            ni att få samma resultat som ni alltid har fått.
          </note>
          <note>
            Enligt riksdagens utredningstjänst skulle det motsvara en kostnad
            på 25 000 helårsarbetskrafter att ge alla i offentlig sektor rätt
            till heltid. Hur ska det finansieras utan några nya pengar över
            huvud taget? Det måste bli besparingar inom kommuner och landsting.
          </note>
          <note>
            Jag tycker att är djupt oansvarigt. Ni får stå för att ni antingen
            tycker att det inte är särskilt viktigt och att ni inte har några
            förslag eller pengar, eller så ni helt enkelt presentera lösningar.
          </note>
          <note type="speaker">
            Anf. 90 KATARINA BRÄNNSTRÖM (M) replik:
          </note>
          <note>
            Herr talman! Mattias Karlsson vet precis som jag att EU-rätten
            i mycket styr våra svenska lagar och regler. När vi väl har svenska
            lagar, och för den delen villkor som gäller enligt svenska kollektivavtal,
            är det de som ska gälla. Det kan vi aldrig komma undan. Jag förstår
            egentligen inte vare sig kritiken eller frågan. Vad är det som
            är problemet?
          </note>
          <note>
            Det är klart att det är sjysta villkor i Sverige; annars skulle
            Arbetsdomstolen eller andra domstolar vara fulla av fall där människor
            har farit illa och där man fällt domar. Men det ser vi inte. Det
            är klart att det finns en svart eller mörk marknad där allting
            inte kommer upp i ljuset; det vet vi. Men självklart ska vi ha
            myndigheter som kontrollerar. Vi har enligt EU-direktiv infört
            regler som säger att man inom fem dagar ska anmäla om man har
            utländsk arbetskraft som arbetar här.
          </note>
          <note>
            När det gäller arbetskraftsinvandring handlar det väldigt ofta
            om att få tag på kompetent personal som inte finns i Sverige.
            Tyskar är den största gruppen av dem som kommer till Sverige,
            främst inom byggnadssektorn. Men en mycket stor sektor är it.
            Jag kan inte se något större problem med det. De jobbar enligt
            sjysta villkor, och vi har Arbetsmiljöverket som ska se till att
            de gör det. Det handlar inte om en särskilt stor grupp människor
            i Sverige, det ska vi komma ihåg.
          </note>
          <note>
            När det gäller offentliga arbetsgivare är det till exempel inte
            så att människor i socialdemokratiskt styrda kommuner har rätt
            till heltid eller att det ser bra ut. Tvärtom skulle jag nog vilja
            säga att villkoren till och med är sämre i de kommunerna.
          </note>
          <note>
            Det handlar alltså mycket om hur man organiserar. Jag tror inte
            på att statliga pengar ska tillföras allt som ska rättas till
            i det svenska samhället, utan man måste göra det på annan nivå.
          </note>
          <note type="speaker">
            Anf. 91 JOHAN ANDERSSON (S) replik:
          </note>
          <note>
            Herr talman! Jag har några frågor till Katarina med anledning
            av anförandet.
          </note>
          <note>
            Den första frågan handlar om rullande visstidsanställningar.
            Jag tog i mitt inlägg upp turerna kring regeringens agerande när
            det gäller svar på frågor till EU-kommissionen. Det blev sedermera
            sekretessbelagt. Nu avvaktar vi naturligtvis vad svaret kommer
            att bli från EU-kommissionen på TCO:s anmälan. Men jag skulle
            vilja att Katarina utvecklar sin och framför allt Moderaternas
            syn på vad vi ska göra för att komma till rätta med problematiken
            vad gäller rullande visstidsanställningar.
          </note>
          <note>
            Jag instämmer inte i den bild som du torgförde här, att visstidsanställningar
            inte har ökat. Inom vissa sektorer har de verkligen ökat. Det
            finns en väldigt bra rapport, Visstid på livstid , som Kommunalarbetareförbundet
            har tagit fram. Den pekar på att visstidsanställningar har ökat
            ganska radikalt under de senaste åren.
          </note>
          <note>
            Den andra frågan som jag hade till Katarina Brännström handlar
            om kollektivavtal för utstationerad arbetskraft, vilket är en
            fråga som vi har haft väldigt mycket diskussioner om i utskottet
            och i den här kammaren.
          </note>
          <note>
            Jag har väldigt svårt att förstå hur svenska kollektivavtal kan
            vara ett hinder för rörligheten. Bägge våra partier värnar nog
            om att det ska finnas rörlighet på arbetsmarknaden. Det var också
            ett av villkoren när vi sökte medlemskap i EU. Men vi måste väl
            ändå ha sjysta villkor på den svenska arbetsmarknaden?
          </note>
          <note type="speaker">
            Anf. 92 KATARINA BRÄNNSTRÖM (M) replik:
          </note>
          <note>
            Herr talman! När det gäller rullande visstidsanställningar blir
            jag lite beklämd över att man får det att låta som att detta är
            något nytt som uppstod 2006 i och med den här regeringen. Det
            är ju ett urgammalt problem. Människor har halkat runt i den ena
            vikariatsanställningen efter den andra. Sedan har det blivit en
            timanställning, och man har ringts in hit eller dit. Jag har jobbat
            i offentlig sektor, så jag vet precis hur illa det var på 70-,
            80- och 90-talen. Det har faktiskt inte blivit värre; det ska
            vi komma ihåg.
          </note>
          <note>
            Därmed inte sagt att vi inte ser att det kan vara ett problem.
            Men tillsvidareanställningar är ju grunden. Det är 4,7 miljoner
            människor som arbetar i Sverige. Av dessa är det drygt 600 000
            som har visstidsanställningar. Så det är ju inte en jättestor
            del av den gruppen. Som jag sade i mitt anförande är det många
            som går från att ha en visstidsanställning till en fast heltidsanställning,
            och det tycker vi är väldigt bra. Det är många gånger en port
            in hos arbetsgivaren.
          </note>
          <note>
            Jag har inte heller sett några rättsfall där man har lyckats
            bevisa att det finns en arbetsgivare som missbrukar systemet.
            Jag väntar fortfarande på det. Det är det som TCO och även Socialdemokraterna
            anför, att det finns ett stort missbruk.
          </note>
          <note>
            Det som regeringen har svarat till EU-kommissionen är att lagen
            om anställningsskydd i Sverige är otroligt stark, likaväl som
            de svenska kollektivavtalen som ger ett mycket bra och starkt
            skydd för anställda i Sverige. Det ser inte ut så i alla länder.
            Och vi får naturligtvis avvakta vad EU-kommissionen säger, men
            jag tror inte att det kommer att bli något problem. Jag tror att
            det kommer att gå bra.
          </note>
          <note>
            Nu hinner jag inte svara på frågan om kollektivavtal och utstationerade,
            men jag kan säga att det är en komplex fråga.
          </note>
          <note type="speaker">
            Anf. 93 JOHAN ANDERSSON (S) replik:
          </note>
          <note>
            Herr talman! Katarina kan svara på den frågan i sin nästa replik,
            om hon så vill.
          </note>
          <note>
            Jag har bara en kort kommentar om visstidsanställningarna. Jag
            vill nog hävda att de parter som har klarat av det här har gjort
            det tack vare att man har kommit fram via förhandlingsvägen. Både
            du och jag nämnde den offentliga arbetsgivaren. Där har det tecknats
            kollektivavtal. Efter 24 månader i dag går man över till en tillsvidareanställning.
            Det har ju också begränsat de rullande visstidsanställningarna.
          </note>
          <note>
            Men som vi och framför allt parterna ser det kommer det i grunden
            att krävas någon form av lagstiftning om detta för de parter som
            inte lyckas hantera de rullande visstidsanställningarna.
          </note>
          <note>
            Sedan kvarstår min fråga om sjysta villkor för dem som är utstationerade.
            På vilket sätt är sjysta villkor ett hinder i utstationeringssituationen?
            Den frågan skulle jag gärna vilja ha ett svar på.
          </note>
          <note type="speaker">
            Anf. 94 KATARINA BRÄNNSTRÖM (M) replik:
          </note>
          <note>
            Herr talman! När det gäller rullande visstidsanställningar och
            ett krav på lag tror jag inte att man ska underskatta parternas
            både kraft och möjligheter att få till regelverk som fungerar
            i varje bransch.
          </note>
          <note>
            I fråga om kollektivavtal och utstationerade är det klart att
            det är ett hinder, om man insisterar på att det bara är svenska
            kollektivavtal som duger. Vi tror att det är ett hinder. Det gör
            det krångligare. Ett exempel är Byggnads, som har det mest gynnade
            kollektivavtalet i hela Sverige med relativt höga löner och andra
            goda villkor, om vi jämför med hur kvinnor inom LO-kollektivet
            har det.
          </note>
          <note>
            Vi säger att det ska vara sjysta villkor. Man ska kunna presentera
            hur de villkoren ser ut, och det ska följa den hårda kärnan som
            vi brukar prata om. Det är vi nöjda med. Det ska ju också kontrolleras
            att det faktiskt är så. Men att det måste vara ett svenskt kollektivavtal
            – som kanske är det bästa, högsta och starkaste i världen – är
            kanske inte riktigt rätt om vi ska få en ökad konkurrens, lägre
            priser i Sverige och göra det lönsamt att bygga. Det behövs kanske
            en ökad konkurrens, och då måste det vara möjligt att hitta andra
            vägar än att kräva just ett svenskt kollektivavtal.
          </note>
          <note>
            Det är viktigt att man kan röra sig över gränserna. Det är ju
            därför som vi har en inre marknad. Vi i Sverige får nog acceptera
            att det är så det kommer att se ut framöver. Allt kan inte styras
            enligt vårt regelverk.
          </note>
          <note type="speaker">
            Anf. 95 ALI ESBATI (V) replik:
          </note>
          <note>
            Herr talman! Katarina Brännström lade stor vikt vid att vi måste
            inse att verkligheten har ändrats. Det var händelsevis också det
            som var utgångspunkten i mitt anförande, att vi behöver förbättra
            arbetsrätten just för att verkligheten har ändrats. Det finns
            uppenbara luckor i de regleringar som finns i dag.
          </note>
          <note>
            En del av den verklighet som jag nämnde är att de som har osäkra
            visstidsanställningar drabbas hårt av detta. Fyra av tio känner
            oro för hushållsekonomin. Det tycker jag är ett problem både för
            dem och för samhället i stort, att dubbelt så många med osäkra
            anställningar drar sig för att framföra kritiska synpunkter på
            arbetet. Det är lätt att inse vad det kan leda till för arbetsmarknaden
            som helhet.
          </note>
          <note>
            Frågan är då: Gills den delen av verkligheten för Katarina Brännström?
            Tycker du också att det är en del av verkligheten? Eller är det
            inte en del av det som du ser som verkligheten?
          </note>
          <note>
            I samband med detta måste jag också fråga: Vad är då problemet
            med att ha en lagstiftning som innebär att arbetsgivaren ska behöva
            motivera varför man vill ha en visstidsanställning i stället för
            en tillsvidareanställning? Och vad är problemet med att en person
            som under en femårsperiod har varit anställd i två hela år på
            en arbetsplats ska få en tillsvidareanställning? Varför skulle
            detta vara ett problem? Och varför är Katarina Brännström inte
            beredd att anpassa lagstiftningen till den verklighet som drabbar
            de människor som är i den situationen?
          </note>
          <note type="speaker">
            Anf. 96 KATARINA BRÄNNSTRÖM (M) replik:
          </note>
          <note>
            Herr talman! Det är bra att vi kan vara överens om att verkligheten
            har förändrats. Jag förstår den anställde som känner sig osäker
            och inte kan veta om han eller hon har ett jobb nästa månad eller
            om ett halvår. Det är klart att det inte är någon bra situation.
          </note>
          <note>
            Men det kan ju vara problem även för arbetsgivaren. De flesta
            har anställda därför att de behöver ha det. Man vet inte hur jobbsituationen
            ser ut därför att verkligheten gör att konjunktursvängningar och
            orderinkommanden går upp och ned väldigt snabbt nu för tiden.
          </note>
          <note>
            Jag tror att de flesta arbetsgivare är goda och vill behålla
            bra arbetskraft. De skulle nog helst se att det är heltidsanställningar
            och fasta anställningar som är normen på svensk arbetsmarknad.
          </note>
          <note>
            Man vet inte heller om man kan behålla arbetskraft. Det finns
            så många typer av ledigheter i Sverige. Vi har rätt att vara lediga
            för olika saker. Då behöver det tas in en vikarie. Då blir det
            ju under en viss tid, eftersom ledigheten är under en viss tid.
            Sedan kanske samma person kommer i fråga för att vikariera för
            någon annan person som ska vara ledig. Det kan inte med automatik
            innebära att man måste anställa den personen, vilket skulle innebära
            ytterligare en anställd.
          </note>
          <note>
            Vi måste ju se på hur verkligheten ser ut, även för arbetsgivaren
            som skapar arbeten. Det är klart att vi vill att människor ska
            kunna ha anställningstrygghet. Men med en generös ledighetslagstiftning
            på svensk arbetsmarknad följer naturligtvis också en stor grupp
            med visstidsanställningar. Det är ju nästan oundvikligt.
          </note>
          <note type="speaker">
            Anf. 97 ALI ESBATI (V) replik:
          </note>
          <note>
            Herr talman! Det känns lite besvärligt att diskutera den här
            frågan, för när jag ställer frågor får jag i stället för svar
            ett antal märkliga exempel som egentligen inte berör frågeställningen
            i grunden. Jag får nu använda min tid till att förklara lite grann
            vad jag menade och vad som är problemet med Katarina Brännströms
            resonemang.
          </note>
          <note>
            Arbetsbrist är alltid en saklig grund för att säga upp personal.
            Det tror jag att Katarina Brännström känner till. Jag tror också
            att det framgår klart av det jag sade att det alltid har varit
            möjligt att ta in folk som vikarier om det finns ett uppenbart
            sakligt skäl. Jag pratade om varför du inte tyckte att det behövdes
            en motivering från arbetsgivarens sida. Motiveringen att det handlar
            om ett vikariat är naturligtvis helt rimlig om det är fråga om
            ett vikariat.
          </note>
          <note>
            Man kan naturligtvis inte ha vikariat på tomma platser. Den som
            är vikarie ska vara vikarie för någon som inte är där. Om man
            har en vikarie för någon som är ledig är det ett skäl att anställa
            någon på viss tid.
          </note>
          <note>
            Sedan var frågan om man kan komma in i stället för någon som
            blir sjuk eller är föräldraledig. Hela poängen är ju att om man
            har gått på det sättet i två år måste det finnas ett uppenbart
            behov av den personen på den arbetsplatsen. Vad är då problemet
            med att säga att man har rätt att få en tillsvidareanställning?
          </note>
          <note>
            Det är precis detta som klargör hela situationen. Moderaternas
            synsätt tycks vara att det alltid ska vara arbetsgivarens godtycke
            – inte arbetsgivarens behov utan arbetsgivarens godtycke – som
            ska stå i centrum för den arbetsrättsliga lagstiftningen. Det
            är ju ett grundskott mot själva idén med den arbetsrättsliga lagstiftningen.
          </note>
          <note type="speaker">
            Anf. 98 KATARINA BRÄNNSTRÖM (M) replik:
          </note>
          <note>
            Herr talman! Vad som skiljer oss och Vänsterpartiet åt är synen
            på verkligheten. Ni tror att arbetsgivare är ondsinta när de sitter
            och bedömer människor och tycker: Nej, men dig ger vi ingen anställning!
            Det är ju precis tvärtom! Man har väldigt svårt att hitta kompetent
            personal och rätt personal. Det finns nog inte särskilt många
            arbetsgivare i detta land som inte vill anställa när han eller
            hon kan.
          </note>
          <note>
            Vi har många möjligheter att vara lediga från jobbet, alltifrån
            föräldraledighet i 18 månader till semester och sjukskrivning.
            Det finns en lång rad ledigheter då det behövs tillfälliga ersättare.
          </note>
          <note>
            Det är inte alltid så att man hoppar från det ena till det andra.
            Du kan ju ha varit inne under ett år, och sedan är du borta därifrån
            i ett antal månader. Sedan kommer det ett nytt vikariat för en
            förälder som ska vara ledig där du hoppar in igen. Det innebär
            inte självklart att det finns ett behov av att anställa en extra
            person i det långa loppet.
          </note>
          <note>
            Det är självklart behoven som styr när arbetsgivare anställer
            – det är absolut inget godtycke.
          </note>
          <note>
            Vi måste se att det inte finns en rätt att ha ett arbete. Det
            är ingen som äger ett jobb, varken den som har jobbet eller arbetsgivaren.
            Jobb uppstår när det finns behov. Därför har vi arbetat för att
            stimulera att det uppstår fler tillfällen till arbete. Det är
            det viktigaste, och det är det rätta sättet att se till att fler
            ska få en anställning. Vi ska inte tvinga arbetsgivare att anställa
            människor, som de måste ta in därför att människor i sin anställning
            har rätt att vara lediga.
          </note>
          <note>
            Det är en skillnad i synen på arbetsgivare. Jag tror att de flesta
            arbetsgivare värnar om sin personal och vill ha sin personal kvar,
            och de önskar många gånger att få behålla den även när det är
            dåliga tider. Det är i alla fall den syn jag har.
          </note>
          <note type="speaker">
            Anf. 99 MEHMET KAPLAN (MP) replik:
          </note>
          <note>
            Herr talman! Tack, Katarina Brännström, för tappra försök att
            förklara situationen när det gäller visstidsanställningar! Jag
            måste medge att det inte är enkelt, utan det är faktiskt väldigt
            svårt. Alliansen har inte heller gjort det enklare för Katarina
            Brännström.
          </note>
          <note>
            Vi har en situation där även EU-kommissionen har lyft upp denna
            fråga. Vi vet att ett av de svenska fackförbunden har gått med
            frågan till EU och frågat hur vi ska hantera denna rätt så beklämmande
            situation, där vi har regler som gör att människor kan vara anställda
            väldigt länge på en och samma arbetsplats.
          </note>
          <note>
            Nu kan Katarina Brännström kanske säga, som hon sade till de
            tidigare frågeställarna, att vi inte har kontakt med verkligheten
            och att det bara är Alliansens ledamöter som har kontakt med verkligheten.
            Men faktum kvarstår.
          </note>
          <note>
            I en utredning som Novus gjorde förra året frågade man 1 125
            personer i åldrarna 18–65 år som var visstidsanställda hur länge
            de hade varit visstidsanställda hos sin nuvarande arbetsgivare.
            Då svarade 11 procent, vilket motsvarar ungefär 65 000 personer,
            att de hade varit anställda fem år eller längre.
          </note>
          <note>
            Detta är verkligheten, Katarina Brännström. Detta är inte taget
            ur luften. Det handlar om människor av kött och blod som rullar
            runt på ovissa anställningsformer. Det är inte okej.
          </note>
          <note>
            Vi vill att Sverige ska ta detta steg. Tyvärr finns det ingen
            majoritet i riksdagen, för ett av oppositionspartierna kommer
            att rösta med er i denna fråga.
          </note>
          <note>
            Jag är väldigt bekymrad, och jag undrar vad Katarina Brännströms
            nästa steg är.
          </note>
          <note type="speaker">
            Anf. 100 KATARINA BRÄNNSTRÖM (M) replik:
          </note>
          <note>
            Herr talman! Tack, Mehmet, för att jag tillskrivs denna stora
            makt i denna fråga!
          </note>
          <note>
            Precis som Mehmet inledde sitt anförande med att säga är detta
            ingen enkel fråga. Det finns faktiskt ett visstidsdirektiv i EU
            som Sverige har att förhålla sig till och som alla andra medlemsstater
            har att förhålla sig till.
          </note>
          <note>
            Då kan vi konstatera att vi i Sverige sedan 70-talet har en lag,
            LAS, som vi ofta pratar om, som ger ett fantastiskt gott skydd
            för Sveriges anställda. Det är däremot svårare att vara arbetsgivare
            med den lagen, för den gör det ganska krångligt när det rör på
            sig och man behöver förändra det antal anställda som man ska ha.
          </note>
          <note>
            Det regeringen har skrivit i svaret är just att vi litar på dessa
            lagar plus arbetsmarknadens parter i den svenska modellen, som
            vi ofta lyfter fram. Där överlåter vi mycket av det som vi kunde
            lagstifta om till parterna att lösa i kollektivavtal. Och det
            gör man ju med framgång, vilket vi ser när det är få strejker
            och konflikter på svensk arbetsmarknad – det ser fantastiskt bra
            ut.
          </note>
          <note>
            Frågan är inte enkel. Arbetsgivare söker personal och vill anställa,
            och det uppstår luckor där det behöver anställas under viss tid
            av olika skäl. Det är inte bara konjunkturen som rör på sig, utan
            de anställda rör också på sig. Anställda i offentlig sektor har
            till exempel rätt att vara tjänstlediga ganska länge för att prova
            ett annat jobb. Då är det klart att man måste ta in någon på viss
            tid, och när personen kommer tillbaka står man där med en övertaligt
            anställd.
          </note>
          <note>
            Det är det som gör att det hela blir så komplext. I Sverige har
            vi en ledighetslagstiftning som gör att det måste finnas ett dragspel,
            som kanske är betydligt större här än i andra länder. Men vi tror
            att vi kommer att klara det.
          </note>
          <note type="speaker">
            Anf. 101 MEHMET KAPLAN (MP) replik:
          </note>
          <note>
            Herr talman! Tack, Katarina Brännström, för svaret och för att
            du lyfte upp visstidsdirektivet! Det kan vara någonting som tittarna
            och de som lyssnar på denna debatt kanske inte riktigt har detaljkoll
            på. Men jag ska försöka förenkla det.
          </note>
          <note>
            Visstidsdirektivet kräver att medlemsländerna i EU ska ha regler
            som förhindrar missbruk av på varandra följande visstidsanställningar,
            alltså staplande av visstidsanställningar på varandra. Hur skyddet
            ska se ut är upp till medlemsstaterna, precis som Katarina Brännström
            säger.
          </note>
          <note>
            Men EU-domstolen har slagit fast att de måste ha ett skydd och
            att detta måste vara effektivt. Det är ett fall som har avgjorts
            i EU-domstolen och som vi har att hantera i Sverige. När kommissionen
            då går fram med detta fördragsbrottsärende har regeringen här
            i Sverige hela tiden hävdat att missbruk inte förekommer – helt
            styvnackat och totalt oförstående till vad detta har inneburit.
            Om det nu skulle vara så att det har förekommit missbruk har regeringen
            sagt att det inte är i någon större omfattning.
          </note>
          <note>
            Men jag har här påpekat hur stort detta problem verkar vara.
            Både Vänsterpartiets och Socialdemokraternas företrädare har lagt
            ut texten om att det är ett relativt stort problem. Varför gör
            inte regeringen Reinfeldt någonting åt det, kanske det sista den
            kommer att göra?
          </note>
          <note>
            Det här är en stor fråga för Sveriges arbetstagare. Det här är
            ett sätt för oss att visa att vi menar allvar med arbetsrätten.
            Det är egentligen inte heller så dåligt för företagarna, som Katarina
            Brännström antyder att det skulle vara.
          </note>
          <note>
            Det finns två olika modeller för det. Den ena är den som Socialdemokraterna
            och Vänsterpartiet för fram med ett tak på två år under en femårsperiod.
            Miljöpartiet har den andra modellen med tre år under en femårsperiod.
            Det är bara att rösta rätt och rösta i enlighet med många arbetstagare,
            som lyssnar och tittar på detta.
          </note>
          <note type="speaker">
            Anf. 102 KATARINA BRÄNNSTRÖM (M) replik:
          </note>
          <note>
            Herr talman! Jag kan känna viss besvikelse över oppositionen,
            som ju inte ens är samlad men tydligen har samlats i just denna
            fråga just nu. Ni underminerar helt enkelt den svenska modellen.
          </note>
          <note>
            Vi har överlåtit på parterna att sköta väldigt mycket av detta.
            Det är ju det vi framhåller i alla sammanhang. Vi har inte lagstiftat
            om minimilön i Sverige eftersom det går att skriva in i kollektivavtal.
            Det är likadant med detta. Vi menar att skyddet finns – det finns
            i LAS och det finns i kollektivavtalen.
          </note>
          <note>
            Om det är ett sådant stort missbruk är det ju förvånande att
            inte fackföreningar har fört fram fler exempel och att vi inte
            ser fler domar i Arbetsdomstolen eller någon annanstans där arbetsgivare
            har blivit fällda. Det ser vi ju inte.
          </note>
          <note>
            Jag håller med om att det inte är bra att människor går från
            det ena vikariatet till det andra. Det är ingen som tycker det.
            Men det är ju oftast inte möjligt att anställa människor eftersom
            ledighetsrättigheterna i Sverige, precis som jag tidigare framhållit,
            är så pass vida att de gör det svårt för en arbetsgivare att planera
            hur personalstyrkan ska se ut nu, om tre månader eller om sex
            månader.
          </note>
          <note>
            När det gäller visstidsdirektivet och vad EU-kommissionen säger
            tror jag att Sverige kommer att klara sig just eftersom vi har
            målat upp den verklighet som finns med de lagar och kollektivavtal
            som vi har.
          </note>
          <note>
            Låt oss komma överens om att det är viktigt att den här frågan
            lyfts fram, att vi följer den och att parterna på arbetsmarknaden
            tar tag i den på ett konkret sätt. Jag tror inte att ens Svenskt
            Näringsliv eller någon annan arbetsgivarorganisation är emot detta,
            utan man vill kunna behålla bra personal. Man vill skapa lugn
            och ro och trygg miljö för sina anställda. Det är så jag uppfattar
            svensk arbetsmarknad av i dag.
          </note>
          <note type="speaker">
            Anf. 103 CHRISTER NYLANDER (FP):
          </note>
          <note>
            Herr talman! Hon gled som på moln ut ur rummet – så beskrev en
            företagare i Småland sin senaste anställningsintervju för mig.
            Han hade precis berättat för en kvinna med ursprung i Bosnien
            att hon fick anställning. Det var hennes första jobb i Sverige
            någonsin.
          </note>
          <note>
            Ibland glömmer vi bort att många anställningar faktiskt går till
            så. Enskilda människor som söker ett jobb träffar en arbetsgivare
            som behöver någon som kan jobba hos henne eller honom. En person
            som söker arbete träffar en företagare. De upptäcker att det verkar
            fungera bra, att man har behov av personens arbetskraft och att
            hon kan passa in på arbetsplatsen.
          </note>
          <note>
            Med den lycka som infinner sig hos en människa som får jobb –
            kanske sitt allra första jobb – följer känslan av att hon nu kan
            försörja sig själv med den självständighet det innebär. Rak i
            ryggen svävar hon ut ur rummet.
          </note>
          <note>
            Även företagaren, arbetsgivaren, blir glad: Nu kan jag expandera,
            nu har jag behov av att anställa nya människor och nu har jag
            hittat en människa som jag tror kan passa in i vårt sammanhang.
          </note>
          <note>
            Men naturligtvis finns frågorna där: Klarar jag att försörja
            den här människan? Klarar jag att betala ut lön månad efter månad,
            år efter år? Klarar hon att fungera i den sociala kontexten på
            arbetsplatsen? Passar hon in i organisationen? Vad gör jag om
            det är en felrekrytering?
          </note>
          <note>
            Jag tror att det är viktigt och jag tycker att man märker i den
            här debatten att det är viktigt att ibland föra ned det här till
            mikroperspektivet och se hur det fungerar i verkligheten. Det
            handlar inte bara om lagstiftning utan också om att en enskild
            människa ska träffa en annan enskild människa och att de måste
            se att de kan ha nytta av varandra.
          </note>
          <note>
            Det handlar om att hitta balansen, när vi nu diskuterar lagstiftning
            – balansen mellan den anställdes trygghet och företagets behov
            av att kunna anpassa sin verksamhet efter efterfrågan, balansen
            i att kunna ställa krav på arbetsgivaren att ta långsiktigt ansvar
            utan att det kravet blir så högt ställt att arbetsgivaren låter
            bli att anställa över huvud taget.
          </note>
          <note>
            Herr talman! Ali Esbati sade tidigare att ekonomin har förändrats.
            Vi ser hur globaliseringen ritar om den ekonomiska kartan från
            grunden och hur digitaliseringen förändrar logistiken i många
            företag. Vi ser tydliga och snabba omkast – en teknologi som en
            gång var väldigt effektiv eller en produkt som var väldigt efterfrågad
            kan dagen efter vara helt obsolet. Det ställer krav på snabba
            omkast men också på flexibilitet i produktionen. Man kan tycka
            vad man vill om det, men man får ändå konstatera att det är så
            det ser ut.
          </note>
          <note>
            Man kan reagera på olika sätt inför detta faktum. Några ogillar
            förändringar och väljer att inte se dem. Några ogillar dem och
            önskar att de kunde vrida klockan tillbaka. Andra blundar.
          </note>
          <note>
            Ytterligare några ser förändringen men vill använda dagens lagstiftning
            till att tvinga in den nya, förändrade situationen i gamla strukturer
            eller rent av detaljreglera så mycket att flexibiliteten omöjliggörs
            och försvinner. Men det är inte alltid så lätt att pressa ned
            en kub i ett hål gjort för ett klot.
          </note>
          <note>
            Skulle man älska marxistisk retorik eller diskurs skulle man
            möjligen säga att basen nu har förändrats. Det är dags att fundera
            på om inte den juridiska och politiska överbyggnaden måste anpassas
            efter detta.
          </note>
          <note>
            Jag tror att det är klokare att bejaka förändring, att analysera
            hur det ser ut och fundera på hur man kan anpassa de regelverk
            som vi har efter den nya situationen.
          </note>
          <note>
            I en dynamisk ekonomi som skapar jobb och välfärd behöver vi
            en arbetsmarknad som skapar balans mellan trygghet och förändring.
            Vi behöver en syn på ekonomin som gör att vi får ökat välstånd
            på lång sikt.
          </note>
          <note>
            Det är ju inte så att det är dagens system eller lagstiftning
            i sig som är viktiga att skydda. Det är det som de syftar till,
            nämligen trygghet på arbetsmarknaden och en ekonomi som skapar
            jobb och välfärd.
          </note>
          <note>
            Folkpartiet vill se reformer på det här området; det är väl känt.
            Vi vill se reformer som förändrar turordningsreglerna så att de
            handlar mer om kompetens än om hur länge man har jobbat på ett
            ställe. Samtidigt vill vi komplettera det med trygghet i förändringen,
            trygghet i omställningen, så att vi har en a-kassa som omfattar
            fler och ger mer trygghet och ökat stöd för dem som vill ställa
            om sig mitt i livet. Jag tror att det är klokt att göra detta
            i ett paket, att göra förändringar i lagen om anställningsskydd
            samtidigt som man gör förändringar när det gäller trygghet i omställningen.
          </note>
          <note>
            Det viktigaste i tryggheten är trots allt att det skapas nya
            jobb i ekonomin. Man får verkligen fundera på om de regelverk
            som oppositionen nu försöker få igenom med sina förslag inte snarare
            innebär färre jobb i ekonomin. Vems trygghet gynnar det? Ingens,
            för det som i grunden bygger trygghet på arbetsmarknaden är att
            vi har arbetsgivare som behöver anställa människor, att vi har
            företag som behöver anställa fler.
          </note>
          <note>
            Man skulle kunna uttrycka det som att Socialdemokraterna och
            oppositionen med sin politik värnar tryggheten för den som är
            kvar på sin arbetsplats. Folkpartiet vill ha trygghet också för
            den som vill söka sig vidare.
          </note>
          <note>
            Herr talman! Jag tycker att Katarina Brännström väldigt tydligt
            visar att det finns en annan dimension i detta som är väldigt
            viktig, nämligen hur man ser på internationaliseringen. Det finns
            en tydlig skiljelinje. Vi vill se mer öppenhet och samarbete i
            Europa och öppna upp svensk ekonomi eftersom vi tror att det skapar
            välstånd på lång sikt och möjligheter för enskilda människor att
            skapa sig en ny framtid.
          </note>
          <note>
            Skiljelinjen går inte alltid glasklart mellan Alliansen och oppositionen.
            Ibland tycker jag att Miljöpartiet står på vår sida, och det välkomnar
            jag verkligen. De vill ha en öppen ekonomi och se till att människor
            kan röra sig.
          </note>
          <note>
            Tyvärr måste jag konstatera att retoriken från vänsterhåll ibland
            är väl protektionistisk. Argument som förr användes för att stoppa
            varor och tjänster över gränserna används nu ibland även för att
            stoppa människor som rör sig över gränserna.
          </note>
          <note>
            Vi i Folkpartiet och Alliansen vill ha ordning och reda på den
            svenska arbetsmarknaden. Men det ska inte ske på sätt som gör
            att den stängs, att människor som vill komma hit och bidra eller
            skapa sig en ny framtid stängs ute. Sverige vinner på öppenhet,
            människor som bor i Sverige vinner på öppenhet och de som vill
            komma till Sverige vinner på öppenhet.
          </note>
          <note>
            Sverige vinner på EU:s inre marknad. Det är viktigt för Sverige
            att vi värnar de grundläggande principerna. Det är en öppenhet
            som omfattar varor, tjänster och kapital men som också och kanske
            allra viktigast öppnar gränser för människor som vill röra sig.
          </note>
          <note>
            Det är så välstånd och jobb skapas på lång sikt, herr talman.
            Därför yrkar jag bifall till utskottets förslag.
          </note>
          <note type="speaker">
            Anf. 104 ANNIKA QARLSSON (C):
          </note>
          <note>
            Herr talman! Vi debatterar arbetsmarknadsutskottets betänkande
            6, som handlar om arbetsrätt, där vi behandlar 122 motionsyrkanden.
            Jag yrkar bifall till utskottets förslag och avslag på reservationerna.
            Vi kan konstatera att samtliga motionsyrkanden strider lite mot
            den som jag skulle säga är den svenska modellen.
          </note>
          <note>
            Det är lite spännande att fundera på uttrycket den svenska modellen.
            Det uttrycket använder vi alla oavsett vilket parti vi tillhör,
            och vi säger att vi värnar den, men vi diskuterar sällan vad modellen
            innebär eller vad det är för något som vi ser i den.
          </note>
          <note>
            För mig handlar det om att det är parter som förhandlar och genom
            avtal reglerar arbetsmarknaden. Man ser till att vara överens
            både om löner och villkor och om andra delar.
          </note>
          <note>
            På 1970-talet skedde en stor förändring, för då fördes väldigt
            många saker in i lag. De förslag vi i dag avstyrker handlar i
            mycket om ytterligare lagstiftning. Jag har tilltro till avtal.
            Jag tror att det är ett viktigt och bra sätt att reglera svensk
            arbetsmarknad på. Däremot kan man konstatera att reservanterna
            tydligen hyser en stor misstro mot den svenska modellen.
          </note>
          <note>
            Under mandatperioden har vi använt den här formen för att utveckla
            flera olika delar. Vi har under trepartssamtalen landat i ett
            förslag som berör korttidsarbete. Där har vi lagt upp ett regelverk
            som, om det mot förmodan skulle behövas – vi kan hoppas att det
            aldrig kommer att behövas – träder in vid djup lågkonjunktur och
            där stat, arbetsgivare och arbetstagare gemensamt tar ansvar för
            en omställningsperiod av mer utbildning och mindre arbete men
            där alla är med och delar på kostnaderna.
          </note>
          <note>
            Vi har under trepartssamtalen också kommit överens om yrkesintroduktionsanställningar,
            vilket är ett sätt för många ungdomar att komma in i arbete. För
            många företag innebär det chansen att få både unga, nya anställda
            och en möjlighet till utbildning under den här tiden. I dag finns
            det avtal inom SKL, Industri- och kemigruppen, IF Metall och Handels.
            Detta är två exempel på vad som kan komma fram när man sitter
            ned och resonerar och är överens om tagen.
          </note>
          <note>
            Väldigt mycket av det som har diskuterats i betänkandet och i
            kammaren här i dag berör deltid, visstid och bemanning. Alla tre
            anställningsformerna är ett sätt för arbetsmarknaden att organisera
            sig när man inte kan gå raka vägen in på tillsvidareanställningar.
          </note>
          <note>
            För mig handlar väldigt mycket av detta om att det faktiskt ska
            bli fler jobb. Fler jobb ska bli anställningar och inte bara behov
            på arbetsmarknaden som aldrig omsätts i jobb. Christer beskrev
            det tidigare som att någon seglar ut ur rummet och faktiskt har
            fått ett jobb. Men det handlar också om företagens möjligheter
            att växa stegvis och förhoppningsvis med många steg under lång
            tid. Men det är hela tiden en balansgång mellan behovet av flexibilitet
            hos företagen och behovet av trygghet hos den som anställs. Någonstans
            är hela tiden alla tre dessa delar egentligen svar på en fast
            reglerad arbetsmarknad som är för stel i sin struktur. Då hittar
            man former att komma runt det systemet.
          </note>
          <note>
            Jag skulle vilja se ytterligare öppning – Christer var inne på
            det tidigare, och även Centerpartiet har resonerat om dessa frågor
            – det vill säga att arbetsmarknaden i mesta möjliga mån ska fastställas
            mellan arbetsmarknadens parter, inte genom lagstiftning utan genom
            avtal. Då handlar det också om att öppna upp och se till att det
            finns möjligheter att växa stilla och sakta.
          </note>
          <note>
            Deltider är ett problem, för väldigt många blir kvar i deltider
            under en längre period. Där finns inget flöde. Jag tror att vi
            behöver se över detta mer och se hur vi kan stötta den övergången.
          </note>
          <note>
            Man när det gäller visstidsanställningar finns ändå ett flöde.
            Väldigt många anställs in i visstid. Det är steget in i arbetsmarknaden.
            Om 100 000 får jobb varje kvartal är 80 000 av dem visstidsanställda.
            Men de allra flesta av dem går sedan över och får en fast anställning.
            Stäng den dörren, och vi har färre jobb i stället – till gagn
            och nytta för ingen utom för den som är lycklig att ha fått se
            sitt regelverk i lag.
          </note>
          <note>
            Jag tror att det är oerhört viktigt att vi har fler möjligheter
            och fler vägar, att vi sänker trösklar och att vi ser till att
            möjliggöra för fler jobb, både för ungdomar och för många andra
            som annars har svårt att ta sig in på arbetsmarknaden.
          </note>
          <note>
            Jag yrkar avslag på reservationerna och bifall till utskottets
            förslag.
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            11 § Beslut om ärenden som slutdebatterats den 26 mars
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 12
          </note>
          <note>
            Punkt 17
          </note>
          <note>
            Punkt 26
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 7
          </note>
          <note>
            Övriga punkter
          </note>
          <note>
            12 § Beslut om ärenden som slutdebatterats vid dagens sammanträde
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 6
          </note>
          <note>
            Övriga punkter
          </note>
          <note>
            13 § (forts. från 10 §) Arbetsrätt (forts. AU6)
          </note>
          <note type="speaker">
            Anf. 105 ANDREAS CARLSON (KD):
          </note>
          <note>
            Herr talman! I går presenterade Konjunkturinstitutet en prognos
            där det konstaterades att Sveriges tillväxt ökade snabbast i EU
            sista kvartalet förra året. Läget på arbetsmarknaden har ljusnat
            något, och arbetslösheten spås fortsätta minska de kommande åren.
          </note>
          <note>
            I februari sjönk ungdomsarbetslösheten för sjunde månaden i rad
            i mitt hemlän Jönköpings län.
          </note>
          <note>
            Av de ungdomar som är arbetssökande i dag är ungefär hälften
            heltidsstuderande. Trots det och trots de mer positiva prognoserna
            ligger ungdomsarbetslösheten på en för hög nivå. Därför är det
            oroväckande att oppositionen vill höja tröskeln för unga att komma
            in på arbetsmarknaden genom bland annat kraftigt höjda arbetsgivaravgifter
            för unga och höjd restaurangmoms.
          </note>
          <note>
            I går uppmanade SSU Göteborg till bojkott av tre hamburgerkedjor
            som ger jobb till ca 30 000 ungdomar. Stefan Löfven kommenterade
            det inte mer än att det var oförargligt. Min fråga i dagens debatt
            blir: Vad tycker Johan Andersson om denna uppmaning till bojkott?
            Är det rätt att uppmana till bojkott av hundratals restauranger
            som enligt Hotell- och Restaurangfacket har sjysta villkor och
            skapar arbetstillfällen till ca 30 000 ungdomar?
          </note>
          <note>
            Det är viktigt att uppmärksamma de ungdomar som vill komma över
            den höga tröskel till arbetsmarknaden som finns i dag. Grunden
            för att skapa jobb är ett gott företagsklimat med företag som
            anställer.
          </note>
          <note>
            För drygt tio år sedan kom allianspartierna överens med Miljöpartiet
            om att företag med färre än tio anställda får undanta två personer
            vid uppsägning på grund av arbetsbrist. Detta undantag underlättar
            för småföretag att behålla nyckelkompetens vid uppsägning på grund
            av just arbetsbrist. Det minskar också riskerna med att anställa.
          </note>
          <note>
            Fyra av fem jobb skapas i små företag. Därför är det viktigt
            att ha en arbetsrättslig lagstiftning som kombinerar dessa företags
            behov av flexibilitet med de anställdas behov av trygghet. För
            dessa företag kan möjligheten att få behålla viss kompetens i
            samband med neddragning av antalet anställda många gånger vara
            avgörande för den fortsatta verksamheten.
          </note>
          <note>
            Motioner har år efter år väckts i riksdagen för att skrota detta
            undantag, likaså i det betänkande vi i dag debatterar. Jag yrkar
            avslag på dessa motioner.
          </note>
          <note>
            Kristdemokraterna vill inte slopa undantaget. Vi vill snarare
            utöka det. Taket för hur många anställda ett företag får ha för
            att nyttja undantagsregeln är tio, men fyra av tio företagare
            skulle vara benägna att anställa fler om undantaget utökades.
            Därför vill vi kristdemokrater ta bort taket så att även företag
            med fler än tio anställda omfattas av detta undantag i turordningsreglerna.
            Företag med elva eller fler anställda ska alltså också omfattas
            av tvåpersonsundantaget.
          </note>
          <note>
            När det gäller turordningsreglerna i stort har arbetsmarknadens
            parter ett stort ansvar och sitter i huvudsak med de verktyg som
            behövs för att rätta till obalanser och brister.
          </note>
          <note>
            Herr talman! Alliansregeringen har gjort stora satsningar på
            att få fler ungdomar i arbete. Vi har halverat arbetsgivaravgifterna
            för unga, sänkt jobbskatten, halverat restaurangmomsen och infört
            ROT och RUT. Men det behövs mer.
          </note>
          <note>
            Kopplingen mellan skola och arbetsliv är en nyckelfråga för att
            underlätta övergången till arbetsmarknaden. Vi har i debatten
            hört om yrkesintroduktionsanställningar som en väg framåt för
            att kombinera jobb och utbildning. Vi kristdemokrater tycker att
            det är ett viktigt steg mot ett väl utbyggt lärlingssystem likt
            det vi kan se i andra europeiska länder. OECD har också konstaterat
            ett samband mellan ett väl utbyggt lärlingssystem och låga ungdomsarbetslöshetssiffror.
          </note>
          <note>
            Vi vill i nästa steg gå vidare med utredningen om utbildningsanställningar
            som föreslog en ny lärlingsanställningsform upp till 18 månader
            fram till dess man är 23 år fyllda. Med tanke på att etableringsåldern
            på arbetsmarknaden är 26–28 år tycker vi att det är rimligt att
            gränsen är högre än 23 år i nästa steg och att tiden som anställd
            lärling kan vara längre eftersom nyckeln är just kombinationen
            mellan utbildning och jobb på en arbetsplats.
          </note>
          <note>
            Anställningar som kombineras med utbildningsinslag är viktiga
            för att sänka de höga trösklar till arbetsmarknaden som finns
            för ungdomar.
          </note>
          <note>
            I debatten har också visstidsanställningar tagits upp. Av de
            i snitt 100 000 personer som varje kvartal går från arbetslöshet
            till jobb får 80 000 en visstidsanställning. Men varje kvartal
            går också 70 000 personer från en visstidsanställning till en
            tillsvidareanställning. En tidsbegränsad anställning är alltså
            ett steg in på arbetsmarknaden för många ungdomar. Samtidigt vill
            jag poängtera, herr talman, att det är viktigt att de anställningsformer
            som finns används på ett korrekt och ansvarsfullt sätt.
          </note>
          <note>
            Jag yrkar bifall till utskottets förslag i betänkandet och avslag
            på motionerna.
          </note>
          <note type="speaker">
            Anf. 106 JOHAN ANDERSSON (S) replik:
          </note>
          <note>
            Herr talman! Andreas Carlson vet hur han ska skapa debatt.
          </note>
          <note>
            Den aktion som vårt ungdomsförbund genomför är naturligtvis något
            som ungdomsförbundet får stå till svars för och hantera. Det är
            viktigt att komma ihåg att det inte är så ovanligt med sådana
            aktiviteter. Vi hade hamburgerkedjan Max som var ute för en tid
            sedan. McDonalds har varit ute och varit mycket tydliga i olika
            delar. Ju närmare ett val vi kommer, ju mer av sådana inspel kommer
            vi säkerligen att få se på olika sätt. Men jag försvarar det inte.
          </note>
          <note>
            Jag har en fråga till Andreas. Du pratade vältaligt om ungdomar,
            vilket jag håller med dig om. Det är en oerhört viktig fråga.
            Vi hade för en tid sedan en debatt med vår arbetsmarknadsminister
            Elisabeth Svantesson, moderat, kring dem som är inne i fas 3.
            De som är inne i fas 3 är i dag ungefär 35 000. Det är en ökande
            siffra. Det mest oroande är att det i slutet av februari månad
            var 570 personer under 25 år som var inskrivna i fas 3, den sista
            fasen i den moderatledda svenska arbetsmarknadspolitiken.
          </note>
          <note>
            Min fråga till Andreas är: Vilka förslag till åtgärder har Kristdemokraterna
            när det gäller dem som är inne i fas 3? Det kommer med jämna mellanrum
            rapporter om oseriösa anordnare. Jag säger inte att alla är oseriösa,
            för det finns många som är duktiga också. Men vad är receptet
            för att förhindra att ungdomar kommer in i fas 3 och sedermera
            stannar där?
          </note>
          <note type="speaker">
            Anf. 107 ANDREAS CARLSON (KD) replik:
          </note>
          <note>
            Herr talman! Johan Andersson inledde egentligen med min fråga
            kring bojkotten från SSU Göteborg. Men min fråga till Johan var
            – för er som lyssnade på debatten: Vad tycker du om att bojkotta
            ett företag som anställer 30 000 ungdomar där man enligt Hotell-
            och Restaurangfacket har sjysta villkor? Det är en fråga som hänger
            i luften.
          </note>
          <note>
            När det gäller ungdomar och ungdomars inträde på arbetsmarknaden
            är det förstås oerhört viktigt med tidiga insatser. Det är viktigt
            att fokusera gymnasieskolan med att också ha individuellt anpassad
            undervisning, så att utslagningen på gymnasieskolan minskar. Jag
            har tittat på IFAU:s forskning på de förändringar som har gjorts
            på yrkesprogrammen. Den enda mätbara effekten när man gick från
            två- till treåriga yrkesprogram, när man gick till mer teoretiskt
            inslag, var att utslagningen ökade för dem som hade det tuffast
            i skolan, för dem med lägst studiemotivation.
          </note>
          <note>
            Vi kristdemokrater tror att en nyckel är att stärka de praktiska
            inslagen på yrkesprogrammen, att man ska ha bättre kontakt och
            koppling till företag och att praktikplatserna faktiskt ska vara
            ute på företag. Vi tror också att studie- och yrkesvägledarens
            roll är mycket viktig för att man ska göra ett medvetet val för
            att inte slås ut i gymnasieskolan utan fortsätta gymnasieskolan.
          </note>
          <note>
            När det gäller ungdomar som får hjälp av Arbetsförmedlingen har
            regeringen beslutat om tidiga insatser, att de ska kunna få insatser
            redan från dag ett. Det är oerhört viktigt att de som bedöms behöva
            detta får det och inte behöver vänta dessa 90 dagar. I övrigt
            vill vi kristdemokrater reformera Arbetsförmedlingen i grunden,
            för att få ett bättre och mer riktat stöd till dem som behöver
            det mest, och det är den grupp som Johan tar upp.
          </note>
          <note type="speaker">
            Anf. 108 JOHAN ANDERSSON (S) replik:
          </note>
          <note>
            Herr talman! Det var spännande att höra att Kristdemokraterna
            är positiva till 90-dagarsgarantin. Men tydligen var man inte
            så positiv att man kunde förmå arbetsmarknadsministern att lägga
            fram ett förslag om det. Jag bara noterar det.
          </note>
          <note>
            Frågan hänger fortfarande i luften. 570 ungdomar under 25 år
            är inne i fas 3. De har varit utanför arbetsmarknaden under väldigt
            lång tid. I ditt inlägg håller jag med om att skolan är grunden.
            Där har vi många förslag. Det som är positivt är att alliansregeringen
            nu har tagit till sig ett efter ett av förslagen. Vi är storsinta,
            så vi tycker naturligtvis att det är bra att Jan Björklund har
            vaknat – sent ska syndaren vakna. Det känns naturligtvis positivt.
          </note>
          <note>
            Jag vill ställa ytterligare en fråga till Andreas. Du nämnde
            något om – åtminstone tolkade jag det så – att vi från oppositionen
            ville förbjuda visstidsanställningar. Men det handlar inte om
            det, utan det handlar om att vi vill införa tydliga begränsningsregler.
            Socialdemokraterna och Vänsterpartiet vill ha 24 månader, och
            Miljöpartiet vill ha 36 månader. Men vi vill i vart fall reglera
            frågan. Grunden är den att parterna i den bästa av världar ska
            kunna klara detta. Men man kommer inte fram avtalsvägen, och då
            vill vi lagstifta kring detta.
          </note>
          <note>
            Det låter på Andreas som om detta är någon form av naturlighet
            på arbetsmarknaden och bör så vara och att det skapar många arbetstillfällen
            med osäkra anställningar. Jag tror inte på det, utan jag tror
            att det är precis tvärtom, att det skjuter ut anställningar och
            att man känner sig uppgiven kring ett sådant system.
          </note>
          <note>
            Jag skulle gärna vilja höra Kristdemokraternas syn när det gäller
            visstidsanställningar. Håller ni fullständigt med det svar som
            nu har givits, där man svarar som ett mätt katt, att man är nöjd
            med situationen i dag?
          </note>
          <note type="speaker">
            Anf. 109 ANDREAS CARLSON (KD) replik:
          </note>
          <note>
            Herr talman! Beträffande 90-dagarsgarantin: Det jag sade var
            att det tar 90 dagar innan ungdomar kommer in i ungdomsgarantin
            och att regeringen har fattat beslut om att man ska kunna få tidiga
            insatser innan man har kommit in i ungdomsgarantin, om bedömningen
            görs att man behöver tidiga insatser. Från Arbetsförmedlingens
            sida har man börjat jobba med det, och jag tycker att det är oerhört
            viktigt att de som bedöms behöva tidiga insatser redan från dag
            ett också ska få det. Det är en självklarhet och något som regeringen
            har fattat beslut kring.
          </note>
          <note>
            Att förbjuda visstidsanställningar tror jag inte att jag sade
            att Johan Andersson och hans kolleger vill göra. Det jag talade
            om var däremot de anställningar som görs på arbetsmarknaden. Av
            100 000 nyanställningar per kvartal är 80 000 visstidsanställningar,
            och varje kvartal går 70 000 från en visstidsanställning till
            en tillsvidareanställning. Det är ett viktigt steg för många ungdomar
            för att komma in på arbetsmarknaden.
          </note>
          <note>
            Det är vad jag sade, och det är det vi kristdemokrater vill göra.
            Vi vill minska trösklarna in på arbetsmarknaden för ungdomar.
            Det är en tuff konkurrens på dagens arbetsmarknad. Men vi vill
            inte göra den ännu tuffare, utan vi vill sänka trösklarna för
            att fler ungdomar ska komma in på arbetsmarknaden.
          </note>
          <note type="speaker">
            Anf. 110 ALI ESBATI (V) replik:
          </note>
          <note>
            Herr talman! Jag tyckte att det var bra att Andreas Carlson tog
            upp problemställningen med de kampanjande hamburgerrestaurangerna.
            Det jag tror har upprört SSU i Göteborg är de storstilade kampanjer
            som de restaurangerna bedriver under namnen Dubbelstöten. Jag
            utgick tidigare från att de handlade om att Maud Olofsson först
            drev igenom restaurangmomsen och sedan blev chef för Visita –
            att det var dubbelstöten. Men de menade kanske något annat.
          </note>
          <note>
            Min personliga åsikt är jag inte tror så mycket på konsumentbojkotter
            av det slaget. Jag har till och med en gång blivit föremål för
            att Moderata Ungdomsförbundet skickade ett pressmeddelande om
            att de hade sett mig på McDonalds och tyckte att det var anmärkningsvärt.
            Men i sak tycker jag att det är intressant att man från Alliansens
            sida så starkt försvarar något som har varit så oerhört misslyckat.
          </note>
          <note>
            Även om man skulle lyssna på de mycket ifrågasättbara beräkningar
            som har gjorts av bland annat Konjunkturinstitutet skulle det
            vara fråga om att man tack vare den här momssänkningen har fått
            4 000 jobb till en kostnad av ungefär 1 ½ miljon per jobb – och
            det är troligen ännu mer, om det är färre jobb som har kommit
            till.
          </note>
          <note>
            Är det detta bidragsberoende i den här branschen som Andreas
            Carlson tror är vägen framåt för den svenska arbetsmarknaden,
            eller är det snarare det bidragsberoende som har kommit genom
            den kanske ännu mer misslyckade sänkta arbetsgivaravgiften för
            unga, som inte verkar ha någon effekt över huvud taget på ungdomars
            samlade sysselsättning men som naturligtvis gynnar de företag
            som redan tidigare hade ungdomar anställda, som bland annat de
            nämnda hamburgerföretagen, som nu slåss för att få behålla de
            politiskt utdelade privilegierna?
          </note>
          <note type="speaker">
            Anf. 111 ANDREAS CARLSON (KD) replik:
          </note>
          <note>
            Herr talman! Jag kan erkänna att jag också har ätit på McDonalds
            om Ali Esbati kommer med ett erkännande här i kammaren.
          </note>
          <note>
            Men det som är viktigare är många av de nya jobb som har skapats
            inte minst på landsbygden. Jag var på ett företagsbesök för några
            veckor sedan i Bredaryd utanför Värnamo där Helena hade tagit
            över ett värdshus som hon drev tillsammans med en kollega. Det
            hade hon kunnat göra tack vare sänkningarna av restaurangmomsen.
            Det betyder att om man köper mat och äter den där betalar man
            numera samma moms som om man köper maten och tar med den därifrån.
            Det är en högst rimlig sänkning av momsen. Varför ska en köttbit
            vara billigare om man tar den med sig hem än om man sitter kvar
            och äter den? Det är vad sänkningen av restaurangmomsen som vi
            har gjort innebär.
          </note>
          <note>
            Tack vare denna sänkning och tack vare sänkningen av arbetsgivaravgifterna
            för ungdomar lyckades man på detta företag, Bredaryds Wärdshus,
            anställa ytterligare en person på heltid och en på halvtid. Det
            är alltså en och en halv ny tjänst på detta lilla företag. Det
            innebar för Helena och hennes kollega att de lyckades utöka verksamheten.
            När de tittade på räkenskaperna och ekonomin såg de att de faktiskt
            hade pengar över för att anställa en person till. Ett företag
            som tidigare hade färre än tio anställda lyckades alltså utöka
            med två och en halv nya tjänster. Det är ett exempel på hur nya
            jobb skapas, och det är ett exempel på hur trösklarna sänks för
            att ungdomar ska komma in på arbetsmarknaden. Och detta är ett
            av många exempel.
          </note>
          <note>
            Jag fick med mig ett medskick därifrån att jag skulle se till
            att man inte driver tillbaka detta, eftersom det skulle få förödande
            konsekvenser för deras verksamhet. Två och en halv nya tjänster
            skapades alltså tack vare detta i Bredaryd hos Helena. Liknande
            berättelser finns över hela landet.
          </note>
          <note type="speaker">
            Anf. 112 ALI ESBATI (V) replik:
          </note>
          <note>
            Herr talman! Två och en halv nya tjänster är fint. Det kunde
            till och med vara flera tusen.
          </note>
          <note>
            Men när det gäller politik och ekonomi handlar det om prioriteringar
            och avvägningar. Det är självklart så att om ett företag inom
            en viss bransch genom momsförändringar får ökade vinstmarginaler
            kommer några av dem vid några tillfällen att anställa fler.
          </note>
          <note>
            Men det ska ställas mot vad dessa pengar kunde ha använts till
            i stället. I detta fall skulle jag kunna komma med listor med
            både för- och efternamn på personer som skulle kunna arbeta inom
            områden där behoven är så uppenbart skriande – inom äldreomsorgen,
            inom sjukvården och inom skolan. Vi ser varje dag rapporter om
            hur Sverige har blivit ett land som under Alliansens ledning har
            blivit världsmästare i att tappa toppositioner i internationella
            jämförelser.
          </note>
          <note>
            Är det möjligen så att vi hade kunnat använda dessa 1 ½ miljon
            per jobb något bättre genom att anställa fler inom äldreomsorgen
            så att gamla människor får den hjälp de behöver? Kanske hade vi
            kunnat använda dessa pengar till att anställa fler speciallärare
            i skolan. Kanske hade vi kunnat använda dessa pengar till att
            korta köerna till BB på en del av våra sjukhus. Det är behov som
            är uppenbara, och det är pengar som verkligen behövs.
          </note>
          <note>
            Men Andreas Carlson tycker att det är viktigare att prioritera
            att en och annan krögare har anställt extra personal. Jag säger
            inte att dessa jobb är dåliga eller inte skulle komma till. Men
            prioriteringarna säger mycket om vilken väg som ni ser för Sverige
            framåt.
          </note>
          <note type="speaker">
            Anf. 113 ANDREAS CARLSON (KD) replik:
          </note>
          <note>
            Herr talman! När jag lyssnar på Ali Esbati låter det som om allting
            har raserat i vår välfärd under de senaste åren och under de senaste
            mandatperioderna sedan 2006. Det låter som om vi har gjort dramatiska
            nedskärningar i skolan, i vården och i omsorgen. Det stämmer inte.
            Tack vare den förda allianspolitiken har vi kunnat satsa mer resurser
            i skolan, i vården och i omsorgen.
          </note>
          <note>
            Det låter som om vi ligger längst ned i alla mätningar som Ali
            Esbati har läst. Jag läste en mätning för ett tag sedan som visade
            att Sverige är världens bästa land att åldras i. Jag vet inte
            om Ali Esbati missade den mätningen.
          </note>
          <note>
            Vi har fört en politik som har premierat ordning och reda i finanserna,
            där det har lönat sig att arbeta och där nya jobb har skapats
            i flera olika sektorer. Och vi har kunnat satsa mer på välfärden
            i Sverige. Det missade Ali Esbati i sin replik. Men så är det.
          </note>
          <note>
            Det säger inte att vi inte ska satsa mer på exempelvis specialistsjuksköterskor
            och på lärare i skolan. Det är någonting som vi i Alliansen de
            senaste veckorna har presenterat satsningar på, och vi kommer
            att fortsätta att göra det. Vi kommer att fortsätta att ta ansvar
            för Sveriges finanser.
          </note>
          <note>
            Men en fråga hänger fortfarande i luften: Hur ska det bli fler
            jobb om vi återställer – om jag använder det uttrycket – restaurangmomsen
            och om vi kraftigt höjer arbetsgivaravgifterna för ungdomar?
          </note>
          <note type="speaker">
            Anf. 114 MATTIAS KARLSSON (SD) replik:
          </note>
          <note>
            Herr talman! Jag hade inte planerat att förlänga debatten, men
            jag föll lite för grupptrycket när de andra begärde replik. Men
            skämt åsido.
          </note>
          <note>
            Eftersom Kristdemokraterna är ett parti som ofta lyfter fram
            betydelsen av etik och moral, vilket i grunden är någonting som
            jag applåderar, och eftersom Andreas Carlson är sist ut bland
            de borgerliga företrädarna här och ingen annan har svarat på den
            fråga som jag lyfte fram i mitt anförande när det gäller möjligheten
            för orättfärdigt uppsagd personal att få sitt arbete tillbaka,
            skulle jag vilja be Andreas Carlson som representant för den borgerliga
            regeringen att svara på hur man motiverar det nuvarande regelverket.
            Om man har blivit orättfärdigt uppsagd – uppsagd på felaktiga
            grunder – och för sitt ärende till Arbetsdomstolen och får rätt
            har man ändå inte rätt att få sitt arbete tillbaka. Då kan arbetsgivaren
            välja att köpa ut en för några månadslöner.
          </note>
          <note>
            Jag jämförde detta i mitt anförande med att någon skulle bli
            bestulen på sin bil och att förövaren döms i domstol. Sedan har
            förövaren möjlighet att välja mellan att ge tillbaka bilen eller
            ge offret en cykel i stället.
          </note>
          <note>
            Är detta förenligt med Kristdemokraternas syn på etik och moral?
          </note>
          <note type="speaker">
            Anf. 115 ANDREAS CARLSON (KD) replik:
          </note>
          <note>
            Herr talman! Vår syn på etik och moral bygger på att vi har ett
            rättssamhälle. Om man gör ett misstag eller ett fel och fallet
            går till domstol och man döms för det ska man ta det straff som
            utdöms. Om man sedan kommer överens om att man kan köpa ut någon
            – det uttryck som Mattias Karlsson använder – och hittar en lösning
            på detta efteråt, och den som har blivit orättfärdigt uppsagd
            blir kompenserad, är det en lösning som innebär att man kanske
            kan hitta en överenskommelse. Jag tycker att parterna var för
            sig också har ett ansvar. Men vi har ett rättssystem med en arbetsdomstol
            som fattar beslut och utdömer domar i sådana ärenden.
          </note>
          <note>
            Jag vet inte om liknelsen med att bli bestulen på sin bil och
            få tillbaka en cykel var så bra och om man kan göra en sådan jämförelse.
          </note>
          <note>
            Som mina allianskolleger tidigare har sagt har vi en arbetsdomstol
            och ett regelsystem och lagar som ska följas på den svenska arbetsmarknaden.
            När de inte följs ska det få konsekvenser.
          </note>
          <note type="speaker">
            Anf. 116 MATTIAS KARLSSON (SD) replik:
          </note>
          <note>
            Herr talman! Jag tycker inte att det håller att stå i den lagstiftande
            församlingen i det här landet och gömma sig bakom domstolarna
            och nu gällande lagstiftning. Vi har möjlighet att förändra lagstiftningen.
            I detta fall har vi möjlighet att ge tillbaka arbetet till dem
            som har blivit orättfärdigt uppsagda, om det är det som de önskar.
          </note>
          <note>
            Nu har Andreas Carlson och den borgerliga regeringen valt att
            inte göra det. De försvarar alltså den nuvarande ordningen. Då
            skulle jag vilja ha en lite mer ingående förklaring till varför
            man tycker att den nuvarande lagstiftningen är bra. Det håller
            inte att man bara säger att det finns en lag, och då får vi lita
            på att domstolarna dömer i enlighet med den. Det gör de, men vi
            skulle kunna stifta en ny lag som gjorde att domstolarna dömde
            på ett annat sätt. Varför ska vi inte göra det?
          </note>
          <note type="speaker">
            Anf. 117 ANDREAS CARLSON (KD) replik:
          </note>
          <note>
            Herr talman! Som jag sade i min första replik har vi lagar, och
            vi har domare och domstolar som ska se till att lagarna följs.
            När lagarna inte följs kan man utdöma domar som innebär att det
            får konsekvenser för dem som har brutit mot lagarna och mot det
            som vi har kommit överens om.
          </note>
          <note>
            Det är klart att de regler och lagar vi bestämmer här inne ska
            gälla och följas på arbetsmarknaden. Jag ser inga behov av ändringar
            i den riktning Mattias Karlsson lyfter fram i debatten.
          </note>
          <note type="speaker">
            Anf. 118 MEHMET KAPLAN (MP) replik:
          </note>
          <note>
            Herr talman! Jag skulle vilja fråga Andreas Carlson några saker
            när det gäller tidsbegränsade anställningar.
          </note>
          <note>
            Först måste jag säga att tidsbegränsade anställningar behövs.
            Där ska det inte råda något tvivel, och jag har inte hört vare
            sig Ali eller Johan från V respektive S säga att de inte skulle
            behövas och att man skulle vilja förbjuda dem. Det blir alltså
            lite märkligt att ta upp det som att det fanns ett alternativ
            som vill förbjuda visstidsanställningar och tidsbegränsade anställningar,
            för så är det inte.
          </note>
          <note>
            Som ett alternativ till dagens regler finns dock ett förslag
            om en modell med en övre sammanlagd tidsgräns. S och V säger att
            gränsen ska vara två år under loppet av fem år, och vi säger tre
            år under femårsperioden – oavsett vad visstidsanställningen heter.
            Det är alltså en mindre justering i anställningsskyddslagen, som
            dessutom tillmötesgår EU-rättens krav.
          </note>
          <note>
            Det här är ett problem för Alliansens företrädare på flera olika
            sätt. Ett är att ni tar upp att det inte finns några fall i AD,
            alltså Arbetsdomstolen, så därför gör inte Sverige fel. Men bland
            andra TCO har ju visat att det handlar om tiotusentals fall där
            individer rullar på visstidsanställningar år efter år. Det enda
            ni kan säga är att det inte finns några fall i AD, men varför
            finns det inga fall i AD? Jo, den lagstiftning som finns strider
            mot visstidsdirektivet. Fackförbunden eller enskilda kan alltså
            inte driva detta som fall i AD; de får bara avslag.
          </note>
          <note>
            Vad avser Kristdemokraterna att göra för att säkerställa att
            rättigheten är kvar?
          </note>
          <note type="speaker">
            Anf. 119 ANDREAS CARLSON (KD) replik:
          </note>
          <note>
            Herr talman! Jag vet inte hur ordet förbjuda kom in i debatten.
            Jag kollade igenom de anteckningar jag byggde mitt anförande på,
            och om jag har sagt att jag tror att oppositionen vill förbjuda
            visstidsanställningar var det någon form av minneslucka. Jag tror
            dock inte att jag sade det. Jag tycker att Socialdemokraterna,
            Vänsterpartiet och även Miljöpartiet kanske har lite olika nyanser
            av det, men jag har inte tolkat det som något annat än att ni
            tycker att visstidsanställningarna kan vara viktiga.
          </note>
          <note>
            Det är de också. Som jag sade: Av 100 000 personer som anställs
            varje kvartal är det 80 000 som går in på en visstidsanställning,
            men varje kvartal går också 70 000 personer över från en visstidsanställning
            till en tillsvidareanställning. Det är alltså ett viktigt steg
            in på arbetsmarknaden, inte minst för ungdomar. Det är Kristdemokraternas
            grundhållning när det kommer till visstidsanställningarna.
          </note>
          <note>
            När det gäller de tiotusen exempel Mehmet Kaplan lyfter fram
            i kammaren har i alla fall jag inte sett dem. Det är som Katarina
            Brännström tidigare redogjorde för: Det finns inte särskilt många
            exempel framme. Mehmet Kaplan kanske har invändningar mot att
            det inte finns några domar, men den lavinartade bild av att detta
            skulle vara ett jätteproblem finns inte heller. Det har i stället
            legat på ungefär samma nivå de senaste 25 åren.
          </note>
          <note>
            Det här är en viktig del i den svenska modellen, där parterna
            har ett stort ansvar. Vi har en anställningstrygghet i lagstiftad
            form, och vi tycker att det är rimligt att det finns en flexibilitet.
            Är man i en allmän visstidsanställning övergår den dock redan
            i dag i en tillsvidareanställning efter två år.
          </note>
          <note type="speaker">
            Anf. 120 MEHMET KAPLAN (MP) replik:
          </note>
          <note>
            Herr talman! Jag tackar Andreas Carlson för svaret.
          </note>
          <note>
            De tiotusentals fallen tas upp både av TCO och i den undersökning
            som faktiskt Svenskt Näringsliv har svarat på. Det kanske inte
            är 65 000, men åtminstone runt 50 000. Det är siffror som finns
            och fall som aldrig kommer att leda till AD, för svensk lagstiftning
            tycker inte att det är ett problem. Det är det som är kärnan;
            det är det Socialdemokraterna, Vänsterpartiet och Miljöpartiet
            tycker att vi borde justera i den svenska lagstiftningen. Det
            är en liten justering, och den går att hantera utan att det blir
            stora omvälvningar på arbetsmarknaden med den svenska modellen.
          </note>
          <note>
            I utskottsbetänkandet skriver majoriteten, som i det här fallet
            består av Moderaterna, Folkpartiet, Centerpartiet, Kristdemokraterna
            och Sverigedemokraterna, att det finns skäl att betona att det
            är viktigt att de anställningsformer som finns används på ett
            korrekt och ansvarsfullt sätt. Det är inte meningen att människor
            ska hamna i tidsbegränsade anställningar under långa perioder
            mot sin vilja.
          </note>
          <note>
            Det är dock precis det som händer, Andreas Carlson – människor
            hamnar mot sin vilja och under långa perioder i tidsbegränsade
            anställningar. Jag citerar vidare: Regeringen har i sitt svar
            på det motiverade yttrandet från EU-kommissionen bl.a. framhållit
            att den svenska arbetsmarknadsmodellen och den rådande arbetsrättsliga
            lagstiftningen effektivt bidrar till att förhindra missbruk av
            visstidsanställningar.
          </note>
          <note>
            Det förhindras dock inte. Missbruket av visstidsanställningar
            förhindras inte. Det är läget i dag, och det är där Andreas Carlson
            är svaret skyldig. Det är där Alliansen har brustit. De har haft
            åtta år på sig och inte gjort någonting åt detta – och de skyller
            på tidigare regeringar. Det är beklämmande.
          </note>
          <note type="speaker">
            Anf. 121 ANDREAS CARLSON (KD) replik:
          </note>
          <note>
            Herr talman! Jag får tacka Mehmet Kaplan för att han läser upp
            de motiveringar som finns i betänkandet, så att jag själv inte
            behöver göra det.
          </note>
          <note>
            Det som är oerhört viktigt är att vi har en tuff situation för
            många ungdomar på arbetsmarknaden i dag. Vi i Kristdemokraterna
            och Alliansen är inte beredda att höja ribban och höja trösklarna
            in på arbetsmarknaden.
          </note>
          <note>
            Som jag har sagt några gånger i den här debatten, och som jag
            säkert kommer att få säga några gånger till under de kommande
            månaderna, är det av 100 000 som går in på arbetsmarknaden per
            kvartal 80 000 som går in på en visstidsanställning. Varje kvartal
            går dock 70 000 över från en visstidsanställning till en tillsvidareanställning.
            En visstidsanställning på arbetsmarknaden är ett steg in, och
            vi behöver hitta fler steg in för ungdomar på arbetsmarknaden
            – inte färre.
          </note>
          <note>
            Vi har en annan bedömning än Mehmet Kaplan i den här frågan.
            Vi har motiverat vårt ställningstagande i regeringen på europeisk
            nivå, och vi får helt enkelt avvakta de utlåtanden som kommer
            därifrån. Jag tror att vi med de motiveringar vi har lyft fram
            har goda skäl att få igenom vår hållning. Vi tycker att det är
            viktigt att inte höja trösklarna in på arbetsmarknaden för framför
            allt unga, utan det ska finnas möjlighet till visstidsanställning
            för att inte begränsa dem på det sätt som framkommer i debatten.
          </note>
          <note>
            Samtidigt värnar vi förstås trygga anställningar. Tillsvidareanställningar
            är grunden på den svenska arbetsmarknaden. Vi har dock inte sett
            att problemet är så stort som har lyfts fram av bland annat Mehmet
            Kaplan. Låt oss titta på exemplen, och låt oss i så fall ompröva
            dem längre fram. I nuläget är dock den linje regeringen, Alliansen
            och vi i Kristdemokraterna företräder att vi inte vill höja trösklarna
            och göra steget in på arbetsmarknaden svårare för ungdomar.
          </note>
          <note>
            Överläggningen var härmed avslutad.
          </note>
          <note>
            14 § Forskning
          </note>
          <note type="speaker">
            Anf. 122 THOMAS STRAND (S):
          </note>
          <note>
            Herr talman! Bedriver regeringen en bra forskningspolitik? Det
            är egentligen den frågan detta betänkande om forskning handlar
            om. Därför är frågan relevant: Bedriver verkligen regeringen en
            bra och ändamålsenlig forskningspolitik? Mitt svar på frågan är
            nej.
          </note>
          <note>
            Naturligtvis finns det fattade forskningsbeslut som är bra och
            som vi socialdemokrater står bakom. Jag kan nämna två: Det är
            bra att forskningen har fått väsentligt ökade ekonomiska medel,
            men vi har synpunkter på hur dessa utökade resurser har använts.
            Det är också bra att medel avsatts för att rekrytera framstående
            yngre forskare, men vi tycker att regeringen borde ha tagit ut
            steglängden.
          </note>
          <note>
            Om vi anlägger ett mer övergripande perspektiv har regeringens
            forskningspolitik betydande problem.
          </note>
          <note>
            Vi ser tydliga tecken på att vi halkar efter vår omvärld. Trots
            att forskningsanslagen ökat kraftigt har inte Sverige förbättrat
            sin internationella position som forskningsnation. Den banbrytande
            forskningen är mer framgångsrik i länder som Danmark, Nederländerna
            och Schweiz. Det säger oss att det inte räcker med bara högre
            anslag.
          </note>
          <note>
            Även om vi ska vara försiktiga med att dra alltför långtgående
            slutsatser av högskolerankningar är det oroväckande att både Lund
            och Uppsala tappar mark i den rankning som nyligen publicerades
            av Times Higher Education.
          </note>
          <note>
            Till detta kommer att Sverige nyligen utestängdes från det europeiska
            samarbetsorganet Enqa som kvalitetsgranskar högre utbildning.
            Om vi ska locka fler utländska studenter och forskare till Sverige
            är dessa negativa signaler besvärande.
          </note>
          <note>
            Tyvärr bedriver regeringen en sorts påbudspolitik utan grundligt
            utredningsarbete eller kontakt med dem som berörs. Tidningarnas
            debattsidor har i stället för riksdagen alltför ofta varit den
            plats där hugskotten presenterats. Det har varit förödande för
            forskningen och den högre utbildningen. Reformer inom forsknings-
            och utbildningsområdet kräver grundlighet i analysen och långsiktighet
            i genomförandet. Det kräver också att man är villig att lyssna
            på sektorn och föra en ömsesidig dialog.
          </note>
          <note>
            Regeringens övergripande färdriktning ger inte svensk högre utbildning,
            forskning och innovation optimala förutsättningar. Jag vill i
            mitt anförande, och i anslutning till våra reservationer, peka
            på fyra sådana strukturfel.
          </note>
          <note>
            Vi behöver för det första en övergripande och långsiktig politisk
            samsyn kring hur utbildnings-, forsknings- och innovationspolitiken
            ska utformas. Vi socialdemokrater har flera gånger sträckt ut
            handen till regeringen och inbjudit till dialog. Vi måste helt
            enkelt tänka längre än i fyraårsintervaller. Det handlar om att
            ta ut kompassriktningen för 10–15 år framåt i tiden. Då bör vi
            komma överens om några principiellt viktiga utgångspunkter och
            förutsättningar som kan ge lärosäten, forskningsråd och forskningsinstitut
            samt näringsliv och offentlig sektor långsiktiga och hållbara
            spelregler. Det skulle gynna Sverige och svensk industri och välfärd.
            Alla aktörer nickar instämmande till detta, dock inte regeringen.
            Det är beklagligt, för det gynnar inte utbildning, forskning och
            innovation.
          </note>
          <note>
            För det andra måste vi få en bättre balans mellan högre utbildning,
            forskning och innovation. Här tycker jag att regeringen har misslyckats.
            Det har varit ett starkt fokus på forskning. Däremot har den högre
            utbildningen nedprioriterats, och innovationspolitiken landade
            i en ordrik strategi utan egentliga mätbara mål.
          </note>
          <note>
            Jag har besökt flera lärosäten, och överallt säger de till mig
            att det är förödande att regeringen drar ned på antalet högskoleplatser.
            Denna politik är anmärkningsvärd med tanke på det stora söktrycket
            och att så många människor går arbetslösa.
          </note>
          <note>
            Min poäng är att om man nedprioriterar den högre utbildningen,
            som regeringen gör, drabbar det forsknings- och innovationsklimatet
            långsiktigt. Man måste ha en politik som hänger ihop. Det är ett
            strukturfel när man forskningsgasar samtidigt som man bromsar
            den högre utbildningen. Därför måste vi stärka balansen mellan
            högre utbildning, forskning och innovation i syfte att utveckla
            det moderna välfärdssamhället och ett konkurrenskraftigt näringsliv.
          </note>
          <note>
            Herr talman! Vi behöver för det tredje se över forskningens organisering
            och finansiering. Det inbegriper också att se över hur vi kan
            stärka hela det svenska högskolelandskapet, för nog är det problematiskt
            när så många lärosäten klagar över hur forskningsmedlen fördelas.
          </note>
          <note>
            I höstas var utbildningsutskottet inbjudet till samtal med de
            fyra unga universiteten, den så kallade fyrklövern. Deras budskap
            till oss var kristallklart: Dels har de ett stort söktryck till
            grundutbildningen, men regeringen beviljar inte mer medel för
            att möta detta söktryck, dels får de en för liten andel av de
            ökande forskningsanslagen. Samma budskap får jag även från andra
            högskolor som jag besöker, samtidigt som det finns stora oförbrukade
            forskningsmedel här och var. Jag har många gånger undrat över
            varför ni borgerliga ledamöter i utskottet inte ser detta.
          </note>
          <note>
            En fråga som vi måste ställa oss är om vi har rätt balans mellan
            basfinansiering och externa medel. Danmark, Nederländerna och
            Schweiz är tre exempel på en högre grad av basfinansiering. Kan
            det vara en av förklaringarna till att de lyckas bättre med banbrytande
            forskning?
          </note>
          <note>
            Vi bör överväga om det finns nya grepp vi kan ta för att möta
            de stora samhälleliga utmaningarna. Vi socialdemokrater föreslår
            exempelvis ett tvärgående integrerande forskningsprogram om välfärd
            och samhällelig sammanhållning, där även humanistisk och samhällsvetenskaplig
            forskning får utgöra viktiga kunskapskällor.
          </note>
          <note>
            Vi behöver formulera tydligare utvecklingsvägar för de olika
            lärosätena. Regeringens politik har snarare begränsat och likriktat
            utvecklingen. I dialog med lärosätena och dess avnämare måste
            en diskussion föras om hur våra lärosäten kan utvecklas, profileras
            och samverka för att den högre utbildningen, forskningen och innovationsklimatet
            i sin helhet ska stärkas i Sverige. Kanske är det dags att pröva
            en modell där staten och några lärosäten sluter avtal om fleråriga
            utbildnings- och forskningsprogram.
          </note>
          <note>
            Vi behöver också utveckla nya samverkansmodeller. Dessa samverkansprogram
            ska tas fram i dialog mellan akademi, näringsliv, offentlig sektor
            och politiken. Det var ju på detta sätt som vi byggde Sverige
            starkt genom de så kallade branschprogrammen. Det är i detta nyorienterande
            arbete det blir så strategiskt viktigt med ett innovationsråd
            som leds av statsministern. I denna dialog stärker vi helhetssynen
            mellan utbildning, forskning och innovation.
          </note>
          <note>
            För det fjärde måste vi skapa en bättre ordning för forskarnas
            arbetsmarknad. Det handlar både om att ta vara på fler nya begåvningar
            och om att ge forskarna goda arbetsvillkor, men det handlar också
            om att forskningen ska finnas nära det övriga samhället. Dagens
            situation utgör en dålig grund för forskningens kvalitet och medför
            stora problem för dem som väljer en forskarbana.
          </note>
          <note>
            Forskarbanan ska vara ett lockande alternativ för både kvinnor
            och män. Då måste det finnas ett attraktivt och tydligt karriärsystem
            med en väl avvägd fördelning av anställningar på olika nivåer,
            från forskarstuderade och postdoktorer till professorer.
          </note>
          <note>
            Tyvärr har alltför många forskare osäkra anställningsförhållanden.
            Det kan innebära att forskarna undviker risktagande och nya ansatser
            i forskningen. Utbildningsbidragen och stipendiefinansieringen
            ska därför avskaffas och alla doktorander ges lön från första
            dagen. Vi måste också sätta stopp för lärosätenas möjligheter
            att stapla visstidsanställningar på varandra. Det skapar inga
            goda arbetsvillkor. Vi behöver helt enkelt utveckla ett bra tenure-track-system
            i Sverige. Det är också synnerligen viktigt att vi anstränger
            oss mer för att öka jämställdheten inom akademin.
          </note>
          <note>
            Vi måste också se till att systemet kan stimulera forskning utanför
            boxen för att locka nyfikna forskare med nya idéer. Därför måste
            resurser finnas för ökat risktagande. Vi måste också stimulera
            forskarrörligheten mellan akademi och industri. Det akademiska
            ledarskapet måste utvecklas, och den internationella rörligheten
            för alla inblandade i sektorn måste uppmuntras och stimuleras.
          </note>
          <note>
            Herr talman! Jag kan konstatera att regeringens politik för högre
            utbildning, forskning och innovation leder åt ett icke önskvärt
            håll. Den stärker inte balansen mellan högre utbildning, forskning
            och innovation, den tillvaratar inte all forskningskapacitet i
            hela landet och den ger inte optimala förutsättningar för att
            utveckla det moderna välfärdssamhället och vårt näringsliv. Det
            behövs helt enkelt en ny forskningspolitik, en ny politik för
            högre utbildning och en ny innovationspolitik.
          </note>
          <note>
            Herr talman! Vi socialdemokrater står bakom alla våra reservationer
            i betänkandet, men för tids vinnande yrkar jag bifall till reservationerna
            1 och 12.
          </note>
          <note type="speaker">
            Anf. 123 JABAR AMIN (MP):
          </note>
          <note>
            Herr talman! Forskningen rustar oss för framtiden. I dagens värld
            står vi hela tiden inför nya utmaningar, utmaningar som kan underlättas
            genom forskningen.
          </note>
          <note>
            För att forskningen ska kunna utvecklas optimalt och komma hela
            landet till nytta behöver den gemensamma förutsättningar. Jämställdhet,
            autonoma lärosäten, hållbar utveckling, hela landet ska leva,
            spets förutsätter bredd och samverkan är några av de förutsättningarna.
          </note>
          <note>
            För oss i Miljöpartiet handlar forskningspolitik om såväl forskningens
            organisering som dess finansiering. Att peka på de gemensamma
            strategiska samhällsutmaningarna och därigenom styra en del resurser
            åt vissa specifika områden är därför inte bara en fråga om finansiering.
            Det blir ofrånkomligen en fråga om politisk insikt och politiskt
            mod.
          </note>
          <note>
            Herr talman! Regeringen vill styra mer medel till spetsforskningen,
            så kallad excellensforskning. De utvärderingar som har gjorts
            av de satsningarna visar dock att excellensforskning inte kan
            ses utan ett större sammanhang där bred grundforskning utgör basen.
            En balans mellan spets och bredd är därför viktig. Men regeringen
            har inte lyckats hålla den balansen.
          </note>
          <note>
            Alliansregeringens politik leder till att forskningsmedel i större
            utsträckning går till de större, redan forskningsintensiva, universiteten
            medan de regionala högskolorna och deras forskningsmiljöer medvetet
            utsätts för en svältkur. Det har lett till negativa konsekvenser
            för de lärosätena och de regioner de verkar i.
          </note>
          <note>
            Vi menar att stödet till forskning måste ske med större frihet
            för forskningsråden och utifrån kvalitetskriterier som bejakar
            forskares samverkan med regionalt baserat näringsliv och offentlig
            verksamhet. Då främjar vi framväxten av nya, framgångsrika forskningsmiljöer
            i stället för att ensidigt gynna de redan etablerade.
          </note>
          <note>
            Dessutom visar utvärderingar att excellenssatsningar genom deras
            medelstilldelning haft negativa konsekvenser på jämställdheten
            inom den svenska högskolan. Delegationen för jämställdhet i högskolan
            framförde redan 2010 att satsningarna i mycket liten grad kommit
            forskande kvinnor till del. Detta måste åtgärdas.
          </note>
          <note>
            Vi menar att det är viktigt att regeringen återkommer till riksdagen
            med förslag på lösningar om hur snedvridningen inom akademin kan
            åtgärdas.
          </note>
          <note>
            Herr talman! Akademisk publicering är ännu inte en del av den
            digitala allmänningen och är svårtillgänglig inte bara för lekmän
            utan också för universitet, högskolor och bibliotek. För att öka
            kunskapsspridningen bör alla vetenskapliga publikationer som får
            offentlig finansiering vara öppet tillgängliga.
          </note>
          <note>
            I oktober 2009 beslutade Vetenskapsrådet att kräva fri tillgång
            till forskningsresultat som kriterium för att lämna bidrag. Allmänheten
            och andra forskare ska ha fri tillgång till forskning som finansieras
            av allmänna medel.
          </note>
          <note>
            Regeringen bör därför i samverkan med högskolebiblioteken och
            Kungliga biblioteket följa upp de initiativ som har tagits för
            att all offentligt finansierad forskning i Sverige ska vara tillgänglig
            för allmänheten och återkomma till riksdagen med förslag inom
            detta område.
          </note>
          <note>
            För att klara det ökade vårdbehovet och medborgarnas förväntningar
            behöver hälso- och sjukvården ligga i topp vad gäller innovation,
            medicinsk utveckling och kostnadseffektivitet. Samarbete mellan
            hälso- och sjukvården, akademin och näringslivet är nödvändigt
            för framgång.
          </note>
          <note>
            Regeringen bör därför ta initiativ till en dialog mellan staten,
            hälso- och sjukvården och industrin inom livsvetenskapen om hur
            förutsättningarna för samarbete och samverkan kan förbättras.
            Regeringen bör även bidra till att hälso- och sjukvården har utrymme
            att delta i forskning och utveckling och tillgodogöra sig nya
            effektiva behandlingar och medicinsk utrustning.
          </note>
          <note>
            Herr talman! Det förhållande till djur som har utvecklats i vårt
            samhälle tycks bygga på dubbelmoral. Vissa djurindivider ses som
            vänner och får god omvårdnad, medan andra föds upp trångt och
            utan tillräckliga möjligheter att bete sig naturligt. Om djur
            som vi ser som sällskapsdjur skulle behandlas på motsvarande sätt
            som slaktkycklingar skulle det bli ett ramaskri i vårt samhälle.
          </note>
          <note>
            Det är angeläget att diskussionen om våra moraliska skyldigheter
            gentemot djuren och djurens egna rättigheter stärks i vårt samhälle.
            Det är därför viktigt att barn och ungdomar i skolan kommer i
            kontakt med den kunskap som ryms inom ämnet djuretik och att de
            ges möjligheter att sätta sig in i de etiska frågeställningar
            som vår nuvarande relation till djur skapar samt vad våra handlingar
            får för konsekvenser för djuren.
          </note>
          <note>
            Vi menar att djuretiken behöver komma in i kursplanerna. Det
            är viktigt att ämnet djuretik ges utrymme i de högre utbildningarna
            och blir obligatoriskt i alla utbildningar till yrken där man
            på något sätt kommer att hantera djur. Dessutom är bristen på
            forskning inom ämnet djuretik i Sverige olycklig och behöver åtgärdas.
          </note>
          <note>
            Herr talman! Avslutningsvis vill jag deklarera att jag självfallet
            står bakom alla våra reservationer, men för tids vinnande yrkar
            jag bifall till reservation 14.
          </note>
          <note type="speaker">
            Anf. 124 CARINA HERRSTEDT (SD):
          </note>
          <note>
            Herr talman! Vad har Agafyren, dynamiten, tändstickan, skiftnyckeln
            och pacemakern gemensamt? Jo, de är alla svenska uppfinningar
            som historiskt har gett Sverige en världsledande roll som forskarnation.
            Men tyvärr har Sverige, som några andra här också har sagt, tappat
            något av denna fina forskartradition.
          </note>
          <note>
            Vi vill återupprätta Sverige som en framstående forskarnation
            med världsledande innovationer. Om Sverige åter ska framstå som
            en framgångsrik och världsledande nation inom forskningen måste
            vi självklart ha en välutvecklad grundforskning, där man kanske
            inte omedelbart ser nyttoeffekten, likväl som en mer specialiserad
            forskning. Vi vet alla att på lång sikt ger även relevant grundforskning
            resultat i samhällsnyttiga innovationer. Vi kan till exempel inte
            se en omedelbar nytta av en del rymdforskning och kosmologisk
            forskning. Ändå vill vi människor utforska vår omvärld och skapa
            oss en bild av den värld vi lever i.
          </note>
          <note>
            Sveriges forskningspolitik måste präglas av långsiktighet om
            vi ska kunna återupprätta vår ställning som en världsledande forskar-
            och innovationsnation. Förutom att forskningen ska bidra till
            samhällets utveckling och näringslivets konkurrenskraft – mål
            som riksdagen är samstämmig om – ska forskningen även stilla vår
            nyfikenhet och vår strävan efter kunskap och att förstå vår omvärld.
          </note>
          <note>
            Den forskningsverksamhet som bedrivs på svenska universitet och
            högskolor är jätteviktig om vi ska kunna underhålla och återskapa
            den spetskompetens som är nödvändig för att skapa nya innovationer.
            Sverige ska vara en framträdande kunskapsnation. Därför föreslår
            vi en ökning av forskningsanslagen inom högskolorna och universiteten
            under kommande budgetperiod. Vi satsar över 4 miljarder mer än
            regeringen under perioden på olika forskningsområden. Vi menar
            att Sverige ska ligga i framkant i områden som kärnfysik, genteknik
            och nanoteknik men även informationsteknik, rymdteknik, geovetenskap,
            skogsforskning med mera.
          </note>
          <note>
            När det gäller ett område har vi satt ned foten bestämt: Vi vill
            satsa på modern, säker och miljövänlig kärnteknik för att säkerställa
            vår framtida energiförsörjning. Att försaka forskning inom detta
            område kan straffa sig hårt i en osäker framtid.
          </note>
          <note>
            Om Sverige återigen ska bli ett land med världsledande konkurrenskraft
            i högteknologiska och avancerade sektorer kan vi inte endast förlita
            oss på att marknaden tillskjuter det efterfrågade kapitalet. Staten
            finansierar och driver redan grundforskning och privat forskning
            på olika plan. Vi ser det som en självklarhet att även öka anslagen
            till statlig forskning för att bredda och vitalisera den redan
            befintliga forskningen.
          </note>
          <note>
            Det är inte det att det saknas idéer, och det är inte det att
            det saknas visioner. Det som många gånger saknas är kapital för
            att kunna förverkliga dessa visioner och idéer, vilket onekligen
            leder till att många potentiella arbetstillfällen aldrig ens skapas.
          </note>
          <note>
            Herr talman! Många stora vinster inom forskningen kan göras om
            Europas länder samarbetar på de områden där det ger bäst utdelning.
            Utmärkta exempel på dessa områden där betydande synergieffekter
            kan uppnås är rymd- och kärnforskningen. Samarbete när det gäller
            omfattande projekt ska därför uppmuntras. Det är ju ofta övermäktiga
            projekt för de enskilda nationerna, och därför är det viktigt
            att vi uppmuntrar dem. Ett utmärkt exempel på detta är MAX IV.
          </note>
          <note>
            Även om vi självfallet värnar den fria forskningen kan inte skattefinansierad
            forskning innebära precis vad som helst. All skattefinansierad
            forskning ska enligt oss äga en viss kvalitet samt ha ett visst
            minimum av allmänintresse. Vi vill här fästa uppmärksamheten på
            den konstnärliga forskningen, där själva begreppet i vår mening
            är tveksamt och där en del projekt kan ifrågasättas, speciellt
            vad gäller just samhällsnyttan. Regeringen betonade själv i sin
            forskningsproposition den konstnärliga forskningens särart gentemot
            annan forskning.
          </note>
          <note>
            Inom naturvetenskaperna innebär forskning att förbättra våra
            kunskaper om den verklighet vi lever i och som omger oss. Inom
            samhällsvetenskapliga ämnen utforskar vi hur samhället är uppbyggt,
            hur det fungerar och påverkar oss människor. Inom psykologi, medicin
            och beteendevetenskap forskar vi om människor och hur vi kan lära
            oss mer om oss själva.
          </note>
          <note>
            Just konstnärlig forskning saknar sådana definierade mål. Jag
            menar att begreppet konstnärlig forskning måste definieras vetenskapligt
            och utvärderas likt andra principer. Och därför yrkar jag bifall
            till reservation 4.
          </note>
          <note>
            När det kommer till genusforskning och forskning om jämställdhet
            är en hel del av detta bra forskning, och det har stort allmänintresse.
            Det kan röra sig om medicinsk forskning om hur män och kvinnor
            reagerar på olika mediciner, hur de olika könen påverkas av olika
            arbeten eller hur andra könsspecifika skillnader påverkar oss
            alla. Allt detta är nyttig forskning för befolkningens vidkommande.
            Men tyvärr har vi genom åren sett hur en del av svensk genusforskning
            har utmärkt sig genom att inte bygga på vetenskaplig grund. Vi
            måste säkerställa att genusforskning vilar på vetenskaplig grund
            och har sin utgångspunkt i verkliga förhållanden. Därför yrkar
            jag bifall också till reservation 13.
          </note>
          <note>
            Som jag nyss nämnde är kvinnor och män biologiskt olika, vilket
            gör att vi delvis drabbas av olika sjukdomar och arbetsrelaterade
            skador och ibland reagerar olika på samma mediciner. För att öka
            kunskapen och minimera lidandet för de enskilda menar vi att forskningen
            på detta område bör förstärkas, vilket vi också påtalar i reservation
            17, som jag yrkar bifall till.
          </note>
          <note>
            Herr talman! Jag yrkar alltså bifall till reservationerna 4,
            13 och 17.
          </note>
          <note type="speaker">
            Anf. 125 BETTY MALMBERG (M):
          </note>
          <note>
            Herr talman! Enligt lagar och förordningar har universitet och
            högskolor i huvudsak tre uppdrag. Det handlar om utbildning, forskning
            och samverkan. Här i riksdagen är det oftast de två första uppgifterna
            vi debatterar och diskuterar. Men på senare år har allt större
            fokus också riktats mot den tredje uppgiften – samverkan.
          </note>
          <note>
            Alliansregeringen har i flera steg visat att just samverkan är
            viktig och bör tydliggöras. Det är ett skäl till att Vinnova och
            Vetenskapsrådet just nu har ett uppdrag för att ta fram hur lärosätenas
            samverkan ska kunna premieras och även kunna påverka resursfördelningen.
          </note>
          <note>
            Moderaterna är tydliga med att Sverige ska vara en kunskapsnation
            med höga ambitioner. I en värld som förändras i allt snabbare
            takt kommer akademin och arbetsmarknaden att stå inför ständiga
            utmaningar, varför just samverkan är nödvändig för att bidra till
            en hög kvalitet i såväl bildning och forskning som samhällsnytta,
            men också till innovation och tillväxt.
          </note>
          <note>
            För att se hur våra lärosäten arbetar med samverkan gör jag just
            nu en turné till dem för att uppdatera mig när det gäller vad
            som händer. Och det händer mycket, kan jag lova! Man möter framgångsrik
            spetsforskning på de mest oväntade ställen.
          </note>
          <note>
            Ett exempel är Sveriges centrala medverkan i EU:s två flaggskeppsinitiativ.
            Det ena, Grafenprojektet, leds av Chalmers, vilket naturligtvis
            är en fantastisk ära för Sverige och för svensk forskning. Men
            att jag vid mitt besök på Högskolan i Skövde skulle stöta på EU:s
            andras flaggskeppsinitiativ, som heter the Human Brain Project,
            hade jag aldrig väntat mig. Detta projekt leds av forskare i Schweiz
            men samverkar med flera forskargrupper i Sverige från bland annat
            Karolinska Institutet, KTH, Umeå universitet, Uppsala universitet,
            Linnéuniversitetet och Högskolan i Skövde. Det är fantastiskt,
            tycker jag.
          </note>
          <note>
            På min resa har jag också mötts av många exempel på hur företag
            och lärosäten samverkar kring såväl forskning som utbildning.
            Det ska erkännas att det då ofta är större företag som engagerar
            sig. Det handlar då om gamla Volvo Aero, som nu heter GKN, om
            ABB och om Sandvik. Men många lärosäten, såsom Högskolan i Halmstad,
            jobbar också tillsammans med de mindre företagen. Det gör de just
            därför att näringslivet i deras region har denna sammansättning.
            80 procent av deras företag är av mindre karaktär. Likadant är
            det vid Textilhögskolan i Borås, där utvecklingen av smart textiles
            ofta sker i samverkan med eller ger upphov till nya företag.
          </note>
          <note>
            Jag lät den praoelev som jag har den här veckan, Teodor Johansson
            från Ödeshög, välja ut tre innovationer som han tyckte var häftiga
            från Textilhögskolan. Vi hade en liten bok att bläddra i. De han
            fastnade för var ett tyg som är lättare än luft och samtidigt
            stenhårt och som i dag används i däck i alltifrån Formel 1-bilar
            till tävlingscyklar.
          </note>
          <note>
            Teodor fastnade också för exemplet där TST Sweden i Kinna ingått
            och där man utvecklat textil som tål att utsättas för extremt
            höga tryck. Slutligen fastnade han också för kläder som kan ladda
            mobilen eller mäta EKG. Det här är alltså resultat av svensk forskning
            vid Högskolan i Borås.
          </note>
          <note>
            Beroende på hur profilerade och specialiserade lärosätena är
            kan samverkan te sig lite olika, till exempel finansiellt. Luleå
            tekniska universitet är förmodligen extremen i ena kanten, då
            hela 21 procent av forskningsmedlen kommer direkt från näringslivet.
            Men det finns också exempel på lärosäten som Mälardalens högskola
            som av Volvo Group har pekats ut som en framgångsrik och förtroendeingivande
            partner, en så kallad preferred research partner. Då handlar det
            inte om pengar utan om en långsiktig samverkan som bygger på ett
            kvalitativt samarbete med högskolan. Det här är också viktigt
            för högskolan, därför att de värderar att man har gemensamma forskningsprojekt
            med näringslivet och att de har medarbetare som delar sin tid
            mellan Mälardalens högskola och golvet på Volvo. Det är det här
            vi kallar för gränsgångare, som bidrar med kunskap och utveckling
            åt båda hållen. Det finns många doktorander från Volvokoncernen
            vid Mälardalens högskola.
          </note>
          <note>
            När vi talar om samverkan handlar det inte bara om samverkan
            med näringslivet. Offentlig verksamhet behöver också engagera
            sig och få injektioner så att ny kunskap och forskning kommer
            till nytta. På Mälardalens högskola är man duktig också på det.
            Ett exempel är Samhällskontraktet, som är ett avtal om fördjupad
            samverkan mellan Västerås, Eskilstuna och Mälardalens högskola
            för att nyttiggöra mer forskning inom områden som skola, omsorg
            och hållbar stadsutveckling.
          </note>
          <note>
            Efter regeringens tidigare beslut om att alla lärosäten kan ansöka
            och prövas för att få examinationsrätt inom smala profilområden
            ser vi en positiv utveckling bland våra lärosäten. Genom att koncentrera
            sina resurser och profilera sig kan högskolorna i dag uppnå en
            kvalitet som i sin tur leder till mer resurser. Därmed kan högskolor
            få den eftersträvade möjligheten att examinera egna doktorander.
            Det gör också att vi får utbildningsförbättringar, eftersom vi
            får fler forskningsrelaterade utbildningsmiljöer där studenter
            på grundutbildningsnivå möter forskare under hela studietiden.
            Det här gör att Sverige berikas med fler lärosäten och forskare
            som har spetskompetens.
          </note>
          <note>
            I dag stöds alltså bra forskning oavsett var den bedrivs. Det
            handlar inte om ett visst antal universitet som tidigare, utan
            det är bra forskning som stöds. Regeringen stärker på så sätt
            alla högskolors möjligheter. Det innebär också att forskningen
            i dag inte är koncentrerad till några få storstäder utan att mindre
            högskolor ges samma möjligheter att utveckla och få tillgodoräkna
            sig den spetskompetens som finns på lärosätet eller att skapa
            den kreativa forskningsmiljön.
          </note>
          <note>
            Attraktiva forskarmiljöer innebär också att lärosäten har lättare
            för att rekrytera internationella toppforskare hit till Sverige.
            Bara vid Högskolan i Halmstad fanns i fjol tre gästforskare. En
            kom från MIT, och forskare från Stanford hade också valt Högskolan
            i Halmstad för att jobba vidare med det spännande området robotik
            och intelligenta maskiner.
          </note>
          <note>
            I de här lägena spelar det självklart en stor roll med den enorma
            nivåökning som regeringen har genomfört. Det är en nivåökning
            på 9 miljarder kronor i forskningsbudgeten. Det handlar om en
            30-procentig ökning jämfört med 2008, och det är märkligt om det
            inte skulle ge eko i forskarvärlden. Vi har också avsatt särskilda
            medel för att ge lärosätena möjlighet att rekrytera toppkrafter.
          </note>
          <note>
            Något annat som lockar internationell forskning till Sverige
            är den starka forskningsinfrastruktur som finns här. Jag tänker
            exempelvis på MAX IV som nämndes, på ESS i Lund som är på ritningsbordet,
            havsforskningsfartyg i Göteborg och Sci Life Lab i Stockholms-
            och Uppsalaområdet. Allt detta har en otrolig dragningskraft,
            och det har tillkommit de senaste åren efter satsningar från alliansregeringen.
            Samverkan och samsyn i en regering lönar sig.
          </note>
          <note>
            Hur ser det då ut på den andra kanten? Oppositionspartierna är
            som vanligt splittrade. Det finns 17 reservationer i det här betänkandet.
            Bakom en av dem har åtminstone tre partier samlats. Den rör genusfrågor,
            vilket är något som alliansregeringen tar på största allvar. Det
            har genomförts flera reformer. Vi har gett uppdrag och vidtagit
            åtgärder för att höja andelen kvinnliga professorer, vilket oftast
            är vad vi mäter det här med.
          </note>
          <note>
            Resten av reservationerna är i princip på samma sätt. Jag tycker
            att de är rätt saktfärdiga. De slår in öppna dörrar och handlar
            om reformer i frågor där regeringen redan har agerat. Det är märkligt.
          </note>
          <note>
            Det som förvånar mig stort är Socialdemokraternas fortsatt avoga
            och kritiska hållning till strategiska forskningsområden. Alltsedan
            kraftsamlingen inleddes har Energimyndigheten, Formas, Vinnova
            och Vetenskapsrådet haft i uppdrag att göra årliga uppföljningar.
            I den tredje, som rör åren fram till 2012, konstaterar man att
            det är en positiv utveckling i SFO-miljöerna. Antalet patent ökar
            stadigt, liksom forskningsmiljöernas resultat, och då tittar man
            på förekomsten av utveckling av nya produkter, nya företag och
            policypåverkan i samhället.
          </note>
          <note>
            Jag tycker att det inte är någon tvekan om att Moderaterna och
            alliansregeringen har gjort stora och avgörande insatser för svensk
            forskning. Mer forskningsresultat kommer nu till nytta. Det ger
            förutsättningar för att mer forskning och evidensbaserade kunskaper
            når in i klassrum och vårdcentraler men också för att företag
            ska utvecklas och nya idéer kunna växa fram. Jag är övertygad
            om att det här kommer att gynna och utveckla nivån av bildning,
            kunskap och kompetens men också tillväxten i Sverige och vår förmåga
            att konkurrera internationellt. Den positiva utvecklingen kommer
            vi att fortsätta driva på så att Sverige också fortsatt är en
            kunskapsnation med höga ambitioner. En alliansregering är garanten
            för detta.
          </note>
          <note>
            Herr talman! Jag yrkar bifall till förslaget i betänkandet.
          </note>
          <note type="speaker">
            Anf. 126 THOMAS STRAND (S) replik:
          </note>
          <note>
            Herr talman! Jag vill ta fatt i det som Betty Malmberg ägnade
            mycket tid åt, nämligen samverkan. När den första proposition
            som den borgerliga regeringen lade fram om det här 2008 kom var
            samverkan nedprioriterat, vilket ledde till stark kritik inte
            bara från oss i oppositionen utan även från näringslivet. Det
            blev fokus på att lärosätena skulle vara motorer, och så skulle
            man bjuda in näringslivet, men näringslivet kände inte riktigt
            att man kom in i alla lägen.
          </note>
          <note>
            I propositionen som kom 2012 var det ett steg framåt vad gäller
            samverkan. Det tolkar jag som att ni hade lyssnat på kritiken
            som hade framförts från oppositionen och näringslivet. Men ni
            går inte hela vägen. Det hade behövts mer av samverkan. De här
            samverkansmodellerna som jag pratar om är ett sätt. Innovationsråd
            som leder en diskussion mellan akademi, näringsliv och offentlig
            sektor är ett annat. Men det har din partiledare och statsminister
            raljerat över. Här finns skillnader i synsätt.
          </note>
          <note>
            Om samverkan ska lyckas får man inte missgynna de unga universiteten
            och högskolorna vad gäller forskningsanslag. Du var med när Fyrklövern
            träffade oss. De sade till oss att det inte är en rättvis tilldelning
            av forskningsanslag. Man måste ha med i bilden också att man måste
            ha en politik som stöder samverkan och att anslagen är rättvisande
            och även kommer till de unga universiteten och högskolorna.
          </note>
          <note>
            De stora universiteten, de breda universiteten och de fackinriktade
            universiteten ska givetvis ha anslag. Men vi får inte glömma bort
            högskolor och unga universitet, som ni gör.
          </note>
          <note type="speaker">
            Anf. 127 BETTY MALMBERG (M) replik:
          </note>
          <note>
            Herr talman! Jag ägnade anförandet åt att tala om just samverkan
            eftersom vi är många som tror på att det är en viktig del. Det
            jag vill lyfta fram är att sedan alliansregeringen tillträdde,
            och även från den första forskningspropositionen som lades fram
            2009, har det skett någonting. Någonting har lyft på detta område.
          </note>
          <note>
            Det har sedan tidigt funnits samverkan mellan flera lärosäten.
            Det har pågått tidigt, men genom att vi har pekat ut strategiska
            forskningsområden har vi fått ett ökat fokus och också kraftsamlat
            kring områden, vilket har varit uppskattat bland näringen.
          </note>
          <note>
            Jag vill hävda att Socialdemokraterna sitter och grymtar i vrån
            och tycker att räddningen kommer om vi bara får de gamla traditionella
            socialdemokratiska branschprogrammen på fötter igen. Så är inte
            fallet! Inte ens branscherna vill ha tillbaka detta. Man vill
            gå vidare i den utsträckning och i den riktning som regeringen
            pekar på.
          </note>
          <note>
            Thomas Strands anförande tidigare var lite märkligt. Jag måste
            säga att det var väldigt negativt, och jag är förvånad över att
            ett sådant anförande läggs fram. Det kom inte i samband med att
            vi jobbade för att utveckla en ny forsknings- och innovationsproposition;
            det kommer nu – två år senare.
          </note>
          <note>
            Vi har alltså ökat finansieringen med 30 procent. Vi har ökat
            anslagen för innovation. Vi har startat smalare profilområden.
            Vi har satsat pengar som gynnar kvaliteten i forskningen. Samverkan
            gynnas. Vi har strategiska innovationsområden – demonstratoranläggningar.
            Vi har sett till att resurser finns för att anställa doktorander.
            Vi ger avdrag för företag som satsar särskilt på forskning och
            utveckling. Vi har startat innovationskontor, och – något som
            är viktigt – vi följer upp de åtgärder som vi genomför.
          </note>
          <note>
            Hur kan detta nu vara totalt fel, Thomas Strand?
          </note>
          <note type="speaker">
            Anf. 128 THOMAS STRAND (S) replik:
          </note>
          <note>
            Herr talman! Ni ser inte de strukturproblem som forskningspolitiken
            leder till, Betty Malmberg. Ni har suttit vid makten för länge
            och har blivit blinda. De saker jag lyfter upp är saker som diskuteras
            på lärosäten, som diskuteras mellan aktörer. Man ser problemen.
            Dem tar vi fasta på och prioriterar.
          </note>
          <note>
            Branschprogrammen vill vi inte ha tillbaka. Du har nog läst vår
            motion dåligt, Betty Malmberg, om du påstår det. Vi säger däremot
            att vi vill utveckla något nytt, nya samverkansmodeller, ihop
            med akademi, näringsliv, offentlig sektor och politik. Det är
            något annat. Det behöver vi mer av.
          </note>
          <note>
            Vi har till och med satt av 500 miljoner kronor mer per år för
            att utveckla just samverkan mellan akademi, näringsliv och offentlig
            sektor. Men då gäller det också att man har forskningsanslag som
            stöder samverkan. Det räcker inte bara med vackra ord och att
            man berättar olika saker som händer. Det är strukturen det handlar
            om.
          </note>
          <note>
            Nyligen kom en rapport från UKÄ, Universitetskanslersämbetet,
            som visar att de stora strömmarna av forskningsmedel går till
            de breda universiteten och till de fackinriktade universiteten.
            De har fått 93 procent av intäktsökningen mellan 2008 och 2012,
            medan högskolornas intäkter är mer blygsamma. Det gäller även
            de unga universiteten.
          </note>
          <note>
            Det är där vi har problemet, att vi har en politik som för de
            stora strömmarna till de stora, breda aktörerna. Jag säger inte
            att jag vill dränera dem på pengar. Men när vi tillför så mycket
            resurser borde vi hitta ett mer rättvisande system som balanserar.
            Det är det som sektorn tar upp med oss gång på gång.
          </note>
          <note>
            Ni blundar. Ni lyssnar inte. Ni vill inte förstå.
          </note>
          <note type="speaker">
            Anf. 129 BETTY MALMBERG (M) replik:
          </note>
          <note>
            Herr talman! Att vi talar om samverkan men inte avsätter resurser
            vill jag inte kännas vid. Den uppfattningen delar jag inte alls.
          </note>
          <note>
            Vad som har hänt är att under de senaste åren, sedan de två senaste
            forskningspropositionerna, har man lyft upp frågeställningen,
            som jag sade tidigare. Vi har satsat pengar, och vi är också beredda
            att premiera lärosäten som är duktiga på samverkan. Det tror vi
            också är ett medel för att bryta den historiska fördelningen av
            resurser som också har varit till förfång.
          </note>
          <note>
            Jag kan hålla med om att det finns en skev fördelning när man
            ser till olika lärosätens möjlighet att få tillgång till forskningsresurser.
            Men det finns ett stort problem, och det är historien. Det finns
            en gammal tradition som har bidragit till det. Det är ingen tradition
            som vår alliansregering har genomfört. Det började långt tillbaka.
            När nya universitet kom hade man svårt att få med tillräckliga
            resurser. Det känner vi till, inte minst från Linköpings universitet
            och Umeå universitet som kom samtidigt. Och då satt inte vår regering
            vid makten.
          </note>
          <note>
            Nu är det viktigt att ta fasta på vad vi kan göra framöver. Indikatorerna
            för samverkan är en möjlighet, om ni från socialdemokratin till
            exempel och den icke-samlade oppositionen kunde se att detta är
            en möjlig väg framåt för att stärka kulturen som finns vid de
            lärosätena.
          </note>
          <note>
            Vi premierar också kvalitet.
          </note>
          <note>
            Det är lite tråkigt att vi inte får se den gedigna satsningen.
            Det känns inte riktigt seriöst att höra ett parti tala om frågorna.
            Ni har ingen enighet. Och jag måste säga, som vi ofta gjorde i
            den tidigare valrörelsen, att vi har en opposition med vilken
            vi inte vet vart utvecklingen tar vägen. Det gynnar inte lärosätena.
            De vet nämligen inte vilken politik som nu kommer att föras, eftersom
            ni inte vet med vem ni kommer att samarbeta.
          </note>
          <note type="speaker">
            Anf. 130 EMIL KÄLLSTRÖM (C):
          </note>
          <note>
            Herr talman! Ja, hör ni, visst är det ändå ganska roligt att
            vara forsknings- och högreutbildningspolitiker. Det finns många
            politikområden som mest handlar om problem och samhällets ständiga
            utmaningar, men när det gäller forskning och innovation är det
            alltid positivt. Det handlar alltid om det som kommer härnäst
            och alltid om det som väntar runt hörnet. Det är nytänk och det
            är framtidstro.
          </note>
          <note>
            Det är fantastiskt att få jobba med detta. Inte minst är det
            fantastiskt att få jobba med detta i Sverige. Inte långt från
            våra gränser finns det forsknings- och innovationspolitiker som
            tvingas dra ned på sina budgetar, satsa mindre och investera mindre
            i framtidens teknologier, framtidens företag och framtidens jobb.
            Men här i Sverige kan vi skjuta till pengar.
          </note>
          <note>
            Jag satt och funderade i dag på eftermiddagen, inför det här
            anförandet, på att det egentligen är helt otroligt att vi under
            de senaste sju åtta åren – då vi har gått igenom något som känns
            som kris på kris, eller i alla fall en aldrig avstannande kris
            i vår del av världen, Europa – har kunnat skjuta till historiskt
            mycket medel till forskning och innovation.
          </note>
          <note>
            När det gäller den förra perioden, 2008–2012, var det ett tillskott
            på 5 miljarder i förhållande till Socialdemokraternas sista forskningsproposition.
            Och när vi nu antog en ny, för snart två år sedan, var det ytterligare
            4 miljarders tillskott. Vi talar om 9 miljarder i tillskott och
            en ökning med 30 procent under en tid då vi har haft väldigt kärva
            ekonomiska förhållanden i Europa.
          </note>
          <note>
            Nu när vi är halvvägs in i dagens forsknings- och innovationsproposition
            börjar man kunna se lite resultat. Om man till exempel går in
            på hemsidan på vilket svenskt lärosäte som helst egentligen och
            skrollar lite i nyhetsflödet ser man vilka satsningar som görs
            på forskningssidan, vilka tilldelningar de har fått inom olika
            forskningsområden och vad de väljer att forska på.
          </note>
          <note>
            Om man går in på Vinnovas hemsida – de har en stor del av innovationsdelen
            när det gäller forskning och innovation – kan man se vilka utlysningar
            som görs nu. Ett exempel är att de strategiska innovationsprogrammen
            börjar ticka i gång. En av de senaste nyheterna var att man nu
            sätter i gång ett samverkansprogram inom det strategiska innovationsprogrammet
            när det gäller processindustriell it och automation, gruv- och
            metallutvinning, metalliska material och lättvikt, vilket helt
            enkelt är de nya, extremt lätta materialen som Betty Malmberg
            talade om tidigare.
          </note>
          <note>
            Där kan man också klicka vidare och se vilka som får pengarna.
            Jo, pengarna går till ansökningar som bygger på att företag och
            forskningsaktörer söker gemensamt. Det handlar om ett antal miljoner
            per projekt, och det handlar om ett antal år framöver.
          </note>
          <note>
            Det handlar alltså om just den samverkan som talare efter talare
            under den här debatten, och i tidigare debatter, har efterlyst.
            Den sker här och nu. Den kan ske tack vare de tillskott som jag
            refererade till tidigare. Den forsknings- och innovationsproposition
            som vi nu är ungefär halvvägs inne i innebär stora tillskott för
            hela sektorn. Vartenda svenskt lärosäte, litet som stort, har
            fått mer pengar. Stora potter har gått till de strategiska innovationsområdena,
            till forskning för näringsliv och samhälle. Det finns potter som
            fördelats mellan lärosätena just på grundval av hur duktiga de
            är på att samverka med det omgivande samhället.
          </note>
          <note>
            Inte minst är det positivt att det kommer hela landet till del.
            Vartenda lärosäte har fått ökade anslag. Om vi går till de innovationssatsningar
            som Vinnova i stor utsträckning har kontrollen över ser vi att
            de mindre lärosätena får betydligt mer pengar än deras omsättning
            och storlek motsvarar. Precis som många misstänkt, även jag, är
            det våra unga och mindre lärosäten som, givet sin storlek, är
            duktiga på att få de medel som fördelas utifrån samverkansparametrar.
          </note>
          <note>
            Det här arbetet har bara börjat. Thomas Strand sade att vi har
            prioriterat ned samverkansdelen i det svenska forskningslandskapet.
            Ingenting kunde vara längre från sanningen. Den första mandatperioden
            efter regeringsskiftet kom den tredje uppgiften, alltså att samverka
            och samarbeta med omgivande samhälle och med näringsliv, för första
            gången in i högskolelagen. Det är ingenting som vi bara talat
            om, utan det finns angivet svart på vitt att svenska lärosäten
            även ska ägna sig åt den tredje uppgiften. Som jag nämnde tidigare
            går vi nu vidare och satsar pengar på det, sätter prislappar och
            säger att om man är duktig kommer det att synas i tilldelade medel.
          </note>
          <note>
            En hel del av det som händer inom svensk forskning är sådant
            som inte rör vårt utskotts arbete och våra propositioner. Lejonparten
            av de svenska forsknings- och utvecklingsansträngningarna görs
            i näringslivet, och de görs med hjälp av pengar som kommer från
            Bryssel och med pengar från fristående forskningsfinansiärer.
            Egentligen måste man alltså se på det bredare än vad dessa debatter
            kan visa.
          </note>
          <note>
            Vi ser att det görs saker i hägnet av finansutskottet och näringsutskottet
            som har direkt bäring på svensk forskning. Ett exempel är det
            FoU-avdrag som börjar gälla från och med årsskiftet och innebär
            att svenska företag får ett ekonomiskt incitament att jobba med
            forskning och utveckling. De får dra av delar av kostnaden för
            arbetsgivaravgiften för den arbetskraft som jobbar med forskning
            och utveckling. Det finns ett tak, och därmed riktar det sig i
            stor utsträckning till de små och växande företagen.
          </note>
          <note>
            Vi har en utredning som kommer att lägga fram förslag om hur
            svenska optionsprogram ska bli bättre och mer verkningsfulla.
            Om det är någonting vi kan lära oss av dem på andra sidan Atlanten
            är det att de mest innovativa företagen, de som för forskningen
            vidare till produkter och tjänster som förändrar världen och hur
            vi lever våra liv, i hög grad jobbar med optioner. Det betyder
            att de betalar sina anställda med framtida vinster, alltså när
            företaget växt till sig och börjat tjäna pengar. Inledningsvis
            har man inte pengar till att betala löner.
          </note>
          <note>
            I Sverige är det alltför krångligt att jobba med sådana optionsprogram,
            och vi har som sagt bett en utredare att titta på detta och komma
            med förslag om hur den delen av våra innovativa företag, de som
            ska omsätta forskningen i produkter och tjänster, i nya jobb och
            företag, kan gynnas.
          </note>
          <note>
            Sedan har vi frågan om verklighetsbeskrivningen. Är vi bra eller
            inte? Thomas Strand var väldigt tydlig i sitt anförande. Han tyckte
            att vi hade misslyckats. Om man frågar andra håller snart sagt
            ingen med Thomas Strand, vilket givetvis är bra. Så sent som för
            någon vecka sedan kom EU-kommissionen med sin rankning av medlemsländerna,
            och vi kan se att Sverige rankas som Europas mest innovativa land.
            Det är ingen enstaka företeelse. FN-organ och internationella
            utvärderare och spelare gör liknande rankningar, och Sverige kommer
            snart sagt alltid på första plats eller placerar sig i alla fall
            i den absoluta toppen.
          </note>
          <note>
            Det är ingen slump. Det är förstås resultatet av ett målmedvetet
            arbete. I varenda statsbudget som alliansregeringen lagt fast
            har utgiftsområde 16 Utbildning och universitetsforskning fått
            mer pengar. Det senaste året var det ett tillskott på totalt 3
            miljarder. På samma sätt har varenda statsbudget som vi lagt fast
            inneburit att svenska företag – de som ska omsätta den nya kunskapen
            i varor och tjänster, i företag och jobb – fått det lite bättre
            och lite enklare. De har fått en lite mer lönsam tillvaro.
          </note>
          <note>
            Det är någonting vi kommer att fortsätta att satsa på. Det och
            vårt arbete tillsammans med Miljöpartiet handlar om att behålla
            Sverige som det öppna land det är, ett land där vi välkomnar människor
            från hela världen och steg för steg gör det till ett ännu mer
            öppet och tolerant samhälle, helt enkelt till det land dit man
            kommer för att forska, utbilda sig, starta företag, ja, vad än
            det månde vara. Allt det måste fortsätta, och då kommer Sverige
            att fortsatt vara en framstående forsknings- och innovationsnation,
            ett land som lockar till sig människor från hela världen. Sverige
            är ett bra land att leva i, oavsett om man är forskare eller ej.
          </note>
          <note type="speaker">
            Anf. 131 THOMAS STRAND (S) replik:
          </note>
          <note>
            Herr talman! När jag nu har lyssnat till Betty Malmberg och Emil
            Källström tänker jag att de inte ser skogen för alla träd. Det
            gäller att lyfta blicken och försöka få syn på strukturerna, inte
            förlora sig i detaljerna. Man måste fråga sig vad det är som håller
            på att hända med utbildningspolitiken, med forskningspolitiken,
            med innovationspolitiken.
          </note>
          <note>
            Jag ska citera Per Eriksson, rektor vid Lunds universitet, som
            för ett drygt halvår sedan skrev följande i Svenska Dagbladet:
            Även om man prioriterar internationell toppkompetens inom forskningen
            så krävs för detta en bred och kvalificerad utbildningsbas. Regeringen
            satsade fyra miljarder på forsknings- och innovationspropositionen.
            Det var bra. Men nu behövs en utbildningssatsning dels för vårt
            näringslivs internationella konkurrenskraft, dels för vår unga
            generations framtidstro.
          </note>
          <note>
            Det är just den helhetssynen det handlar om, att det är en länk
            som hänger samman – högre utbildning, forskning och innovation.
            Det jag kritiserade i mitt inlägg var att Alliansen har gasat
            vad gäller forskningen – det är inget fel med det – men bromsat
            den högre utbildningen genom att dra ned på antalet platser. Innovationsstrategin
            och den strategi som presenterades landade mest i en ordrik strategi
            utan mätbara mål egentligen. Därför behövs en helhetssyn på utbildning,
            forskning och innovation.
          </note>
          <note>
            Centerpartiet har tidigare slagits för alla lärosäten i hela
            landet. Jag känner inte igen Centerpartiet i den politik som nu
            förs.
          </note>
          <note type="speaker">
            Anf. 132 EMIL KÄLLSTRÖM (C) replik:
          </note>
          <note>
            Herr talman! Jag skrev ned två påståenden som Thomas Strand hade.
            Dels ser vi inte skogen för alla träd, dels ska vi lyfta blicken.
            Det säger alltså en man som efter åtta år i opposition kommer
            dragandes med samma gamla branschprogram som de 2006 förlorade
            valet på. Det sade du i ditt anförande, Thomas Strand. I din första
            replik hade du bytt åsikt, så ett visst nytänkande verkar det
            finnas. Det oaktat vill jag säga att vi levererar saker gång på
            gång. Vi kommer hela tiden med nya satsningar på området. Du kommer
            dragandes med dina gamla branschprogram som ingen, förutom du
            själv, vill ha tillbaka.
          </note>
          <note>
            Jag nämnde i mitt anförande, vilket tål att upprepas, att den
            här forsknings- och innovationspropositionen har ett mycket tungt
            i: i som i innovation. Där finns satsningar på strategiska innovationsområden
            och satsningar på forskning för näringsliv och samhälle. Där finns
            den speciella potten som fördelas till lärosätena. Allt det handlar
            om den samverkan som sker mellan akademin och det omgivande samhället.
            Thomas Strand sade, helt riktigt, att Centerpartiet har kämpat
            för alla lärosäten i landet, och jag är stolt, nöjd och glad över
            att vi fått allt det på plats. Det handlar om totalt sett drygt
            2 miljarder i olika innovationsaktiviteter. Det här är jag mycket
            glad över. Jag tror att det kan bli mer. Vi kommer att jobba för
            detta. Det kommer att utvecklas ännu mer steg för steg och i nästa
            proposition, men resultaten talar för sig själva.
          </note>
          <note>
            Åren 2003, 2004, 2005 och 2006 minskade antalet platser i den
            svenska högre utbildningen. Ni styrde vartenda av de åren. Efter
            det tog vi makten, och alla år som vi har styrt har vi haft fler
            platser i den högre utbildningen än när ni styrde. Varför minskade
            ni 2003, 2004, 2005 och 2006?
          </note>
          <note type="speaker">
            Anf. 133 THOMAS STRAND (S) replik:
          </note>
          <note>
            Herr talman! För det första var det ett ganska komiskt uttalande
            att vi förlorade valet på att vi drev branschprogrammen. Det är
            aldrig någon som har sagt det tidigare. Det var innovativt. För
            det andra måste jag säga att även du har läst vår motion oerhört
            dåligt, Emil Källström. Det står inte branschprogram där. Vi har
            skrotat det begreppet, använder det inte längre. Ni har vax i
            öronen. Ni vill inte lyssna. Vi säger att vi måste ta ut steglängden
            och bli ännu bättre på att hitta samverkansmodeller. Vi talar
            om nya samverkansmodeller. Det är något helt annat. Men det vill
            ni inte lyssna på.
          </note>
          <note>
            Detta måste vi jobba mycket hårdare med, men där brister ni i
            er politik. Jag är dock glad för att ni har lyssnat på kritiken.
            I propositionen från 2012 var frågan om samverkan lite upplyft
            därför att det hade framkommit mycket kritik mot det som stod
            i den gamla propositionen från 2008.
          </note>
          <note>
            När det gäller innovationspolitiken är det sant som du säger
            att vi ligger i topp i mätningarna. Men det har också nyligen
            kommit en rapport från OECD som säger att innovationspolitiken
            har låg status i regeringen och till och med är dåligt förankrad
            i Näringsdepartementet. Det är även oklart hur ni ska utvärdera
            strategin. Nu har Vinnova tillsammans med Tillväxtanalys fått
            i uppdrag att ta reda på hur man ska utvärdera strategin. Det
            visar brist på både fokus och målmedvetenhet att det kommer sådan
            kritik från OECD.
          </note>
          <note>
            Tyvärr, Emil Källström, har ni en bristande politik vad gäller
            utbildning, högre utbildning, forskning och innovation. Den hänger
            inte ihop. Per Eriksson sade det själv i citatet, och det är inte
            vilken rektor som helst. Han har varit med i många år. Kan han
            ha fel?
          </note>
          <note type="speaker">
            Anf. 134 EMIL KÄLLSTRÖM (C) replik:
          </note>
          <note>
            Herr talman! När du stod uppe i talarstolen i dag, Thomas Strand,
            var du en varm anhängare av branschprogrammen. Det är bara att
            titta i protokollet. Du pratade om dina branschprogram och ville
            återinföra dem. Någonstans mellan talarstolen och replikbänkarna
            tog det stödet slut, och det är väldigt bra. Jag håller med dig
            och står på din sida. Jag tycker inte heller att branschprogrammen
            ska tillbaka.
          </note>
          <note type="speaker">
            (THOMAS STRAND (S):
          </note>
          <u who="unknown" xml:id="i-759afe8a17c5fa6c-0">
            <seg>
              Jag sade aldrig så.)
            </seg>
          </u>
          <note>
            Låt oss ta en fika sedan och gå igenom protokollet! Du nämnde
            branschprogram. Men strunt i det, för branschprogrammen är glömda
            och begravda.
          </note>
          <note>
            Men något som inte är glömt eller begravt är de satsningar på
            innovation och samverkan som vi har på plats nu, som vi ska utveckla
            och som jag som centerpartist gärna lägger ännu mer pengar på.
            Jag tror absolut att det fortfarande finns en förbättringspotential.
            Det är därför jag fortsätter att engagera mig politiskt. Det är
            därför jag talar så engagerat om detta.
          </note>
          <note>
            Sverige är bra. Vi är i den absoluta toppen när det gäller att
            vara en innovativ ekonomi, men vi måste göra mer. Det här är en
            position som inte på något sätt är ohotad. Det är många andra
            som skulle vilja vara där Sverige är och kommer att komma dit
            om vi inte fortsätter att förbättra oss.
          </note>
          <note>
            Hur ska vi då förbättra oss? Jo, vi ska fortsätta att göra det
            vi har gjort de senaste åtta åren. Vi ska fortsätta att göra Sverige
            mer företagsamt. Vi ska fortsätta att göra Sverige mer öppet gentemot
            vår omvärld. Vi ska fortsätta att investera i utbildning och ny
            kunskap. Hur ska vi då göra det? Jo, vi ska se till att hela landet
            är med på banan. Vi ska ta initiativ i förskolan och hela vägen
            upp till universitetsforskningen och se till att hela landet rent
            geografiskt är med i detta. Vi ska fortsätta att se till att alla
            lärosäten omfattas av höjningarna i forskningsanslagen. Vi ska
            fortsätta att satsa på innovation och samverkan. Som sagt ser
            vi att det är de mindre lärosätena som är duktiga och som blir
            överkompenserade, om man säger så. De blir det för att de är duktiga.
            Det är så vi ska fortsätta, i stället för att stå i talarstolen
            och tala om branschprogram.
          </note>
          <note type="speaker">
            Anf. 135 YVONNE ANDERSSON (KD):
          </note>
          <note>
            Herr talman! Det här är riktigt spännande! Vi har enats om att
            Sverige ligger långt framme när det gäller forskning och innovation.
            Sverige är och ska vara en forskningsnation byggd på kvalitet
            och excellens. Ett litet land som Sverige kan inte vara bra på
            allt, men vi kan vara bra på vissa grejer. Därför införde vi redan
            2008 de strategiska områden som fått starkt fäste. Då hördes inga
            högljudda röster emot dem från något parti. Det berodde helt enkelt
            på utredningar och det som hände på den tiden ute i Europa och
            internationellt i övrigt. Man hade strategiska områden och var
            tvungen att fokusera. Det gjorde också vi, och det har skapat
            mycket av den innovation som vi har.
          </note>
          <note>
            Vi har höjt nivån på medlen till forskning. 30 procent har det
            ökat med 2009–2016. Det är den största satsning under decennier
            som gjorts på så kort tid. Vi menar att forskningsresultat ska
            komma till nytta materiellt, men vi får aldrig glömma den viktiga
            humanioran. Vi kristdemokrater har under alla år talat om hur
            viktig humanioran är för att vi ska fungera som människor i ett
            samhälle med allt högre krav inom den materiella sektorn. Alliansen
            gör likadant. Vi har ökat satsningarna på humaniora med 60 procent
            under vår tid.
          </note>
          <note>
            Vi kan konstatera att de satsningar som genomförts är långsiktiga
            och hållbara över tid. Vi har tagit viktiga steg för att uppnå
            de mål som gäller för forskning och innovation. Därmed stärker
            vi Sveriges konkurrenskraft både materiellt och immateriellt.
            Här behöver vi inte utreda mer. Vi ska arbeta, följa upp, göra
            som vi gjort hitintills och korrigera där så behövs.
          </note>
          <note>
            Herr talman! I dag debatterar vi ett motionsbetänkande. Efter
            alla stora förändringar inom forskningen som utskottet varit helt
            överens om är det egentligen inga stora frågor som behöver debatteras.
            Vad vi märker här är också att vi är överens om de stora genomgripande
            frågorna. Det blir bekymmersamt när ett forskningsbetänkande ska
            skrivas och man ändå i någon mening vill arbeta fram konfliktytor.
            Socialdemokraterna har till exempel skrivit en reservation om
            att samverkansfaktorn ska ses som en ny indikator för medelstilldelning
            till lärosätena.
          </note>
          <note>
            Den här reservationen måste jag få ifrågasätta. När jag började
            i Sveriges riksdag 1998 informerade dåvarande talmannen Birgitta
            Dahl om att man skriver reservationer när man går emot majoritetstexten.
            Socialdemokraterna har nu alltså skrivit en reservation om en
            ny indikator för medelstilldelning till lärosätena. Vad skriver
            då utskottet i majoritetstexten? Jo, vi anser att samverkan bör
            premieras vid fördelningen av resurser till universitet och högskolor.
            Vi skriver att regeringen redan har givit Vinnova och Vetenskapsrådet
            i uppdrag att utforma metoder och kriterier för bedömning av prestation
            och kvalitet i lärosätenas samverkan i termer av relevans och
            nyttiggörande av forskningsbaserad kunskap. Dessa metoder ska
            vidare kunna användas i ett framtida resursfördelningssystem.
          </note>
          <note>
            Herr talman! Blir det inte missvisande om vi får reservationer
            som vi sitter och voterar om i kammaren kring vad som redan står
            i majoritetstexten? Det här är en utveckling som inte är till
            fördel för någon. När vi har en gemensam syn, kan vi inte stå
            upp för den? Kan vi inte visa samhället i övrigt – forskarsamhället,
            utbildningssamhället och våra medborgare – att vi inte behöver
            skapa konfliktytor där inga konfliktytor finns?
          </note>
          <note>
            Vidare vill S att alla universitet och högskolor ska vara en
            aktiv partner och ha ett uttalat ansvar för den regionala utvecklingen.
            Här vill Alliansen att akademin ska ha sin frihet. Det är våra
            lärosäten som avgör hur mycket de ska arbeta med samhället runt
            omkring och hur mycket de ska ansvara för den regionala utvecklingen.
          </note>
          <note>
            S vill också ha en ökad betoning på erfarenheter från näringslivet
            och den offentliga sektorn när tjänster inom akademin ska tillsättas.
            S skriver att regeringen bör inleda en dialog med lärosätena om
            hur meriteringssystemet kan utvecklas för att premiera relevant
            erfarenhet utanför akademin.
          </note>
          <note>
            Herr talman! Här har vi åter en reservation som jag inte kan
            förstå. Lärosätena kan ju redan nu använda detta. Alliansen hyllar
            frihet under ansvar för akademin också i denna fråga.
          </note>
          <note>
            Herr talman! Under hela min period som riksdagsledamot har jag
            haft förmånen att vara engagerad i Rifo. Det är en förening i
            riksdagen vars främsta uppgift är att bygga broar mellan riksdagsledamöter
            och forskare. För att bygga ett bra samhälle också fortsättningsvis
            behövs denna dialog. Skattebetalarna behöver helt enkelt få veta
            hur deras insats används. Det är därför viktigt och intressant
            att VR och Vinnova har fått i uppdrag att medverka till att forskningen
            blir tillgänglig för allmänheten.
          </note>
          <note>
            Herr talman! I går var det ett stort seminarium i riksdagen inom
            ramen för Rifos verksamhet om EU:s ramprogram Horisont 2020. Olika
            aktörer klargjorde Sveriges läge vad gäller inspel och medverkan
            i detta program. Sverige är med. Klart blev hur nöjda aktörerna
            är med Sveriges ställning och den politik som har förts vad gäller
            resurser, vad gäller möjligheten att vara med inom ramen för forskningen
            i programutbud och vad gäller att ha pengar till detta. Jag kände
            stor glädje när det så påtagligt visades att Sverige är med och
            är en viktig nation.
          </note>
          <note>
            Jag yrkar bifall till förslaget i betänkandet och avslag på samtliga
            reservationer.
          </note>
          <note type="speaker">
            Anf. 136 THOMAS STRAND (S) replik:
          </note>
          <note>
            Herr talman! Det är bra att Yvonne Andersson lyfter fram humanioras
            viktiga roll i forskningen. I mitt anförande sade jag att vi har
            lagt fram förslag på att vi borde ha ett större forskningsprogram
            som är tvärgående och integrerande där även humanistisk och samhällsvetenskaplig
            forskning finns med och bidrar med sin viktiga kunskap.
          </note>
          <note>
            Jag ska fokusera på forskarnas situation. Vi kan tala om de yngre
            forskarnas situation, om arbetsvillkoren för forskare över huvud
            taget och om jämställdheten och de kvinnliga forskarnas situation.
          </note>
          <note>
            Tyvärr har alltför många forskare osäkra anställningsförhållanden.
            Det har ni inte talat så mycket om i dag; det har varit mer lovsång
            till er politik. Men vi vet att det är så det ser ut. De flesta
            har tagit bort utbildningsbidragen, men två lärosäten har inte
            tagit bort dem. Vi har problem med stipendiefinansiering som ger
            osäkra förhållanden, och man är inte med i trygghetssystemen.
          </note>
          <note>
            Förbjud utbildningsbidrag och ta bort stipendiefinansiering!
            Men vill Yvonne Andersson det?
          </note>
          <note>
            I dag kan lärosätena stapla visstidsanställningar på varandra
            i många år eftersom ni införde meriteringsregleringen. Riv upp
            den regleringen och låt parterna själva komma överens om hur man
            ska ha arbetet! Är Yvonne beredd att jobba för att denna reglering
            som möjliggör att man staplar visstidsanställningar på varandra
            rivs upp?
          </note>
          <note type="speaker">
            Anf. 137 YVONNE ANDERSSON (KD) replik:
          </note>
          <note>
            Herr talman! Humaniora ligger mig varmt om hjärtat. I slutet
            av 90-talet och början av 00-talet dränerades humanioran på våra
            högskolor och universitet och inom forskningen av de socialdemokratiska
            utbildningsministrarna, bland andra Thomas Östros.
          </note>
          <note>
            Vem var det då som backade upp humanioran? Jo, det var en enskild
            forskningsfinansiär, nämligen Riksbankens Jubileumsfond. När statliga
            anslag saknades fick vi i jubileumsfondens styrelse ge pengar
            till ställe efter ställe som dränerades totalt.
          </note>
          <note>
            Detta är viktigt eftersom det säger något om det som Thomas Strand
            inte vill kännas vid, nämligen hur man hanterar kunskapsområden:
            Är svensk tillväxt och konkurrenskraft enbart baserad på materiella
            tillgångar inom forskning och kunskapserövringar? Eller är det
            också viktigt att man fångar upp den kunskap som krävs för människans
            själsliga och andliga utveckling i form av humaniora? Det är viktiga
            frågor för oss, och vi har höjt anslaget till humaniora med 60
            procent efter att det dränerades under Socialdemokraternas ledning.
          </note>
          <note type="speaker">
            Anf. 138 THOMAS STRAND (S) replik:
          </note>
          <note>
            Herr talman! Jag fick inte ett enda svar på de frågor jag ställde.
            Det kanske var jobbiga frågor att få. Låt mig upprepa dem, så
            Yvonne får chans att besvara dem.
          </note>
          <note>
            Är Yvonne Andersson och KD beredda att driva ett förslag om att
            förbjuda både utbildningsbidrag och finansiering via stipendier
            så att våra yngre forskare får trygga anställningar och bra arbetsvillkor?
          </note>
          <note>
            Är Yvonne Andersson och KD beredda att riva upp den meriteringsreglering
            som den borgerliga regeringen införde utan att låta parterna förhandla
            själva och som gör att man kan stapla visstidsanställningar på
            varandra i högskolesektorn?
          </note>
          <note>
            När det gäller situationen för kvinnliga forskare vet vi att
            kvinnorna dominerar i den högre utbildningen. Men ju längre upp
            i systemet man kommer, desto mer tunnas den kvinnliga andelen
            ut och männen tar över. De flesta professorer är ju män. Det finns
            manliga strukturer i högskolevärlden.
          </note>
          <note>
            Detta måste vi göra något åt. Jag vet att regeringen genom regleringsbrev
            försöker få ordning på det, men man skulle kunna göra så mycket
            mer. Vi har bland annat föreslagit en jämställdhetsbonus för att
            stimulera det ännu mer.
          </note>
          <note>
            Här är några frågor som jag inte fick svar på: Vill du förbjuda
            utbildningsbidrag och stipendiefinansiering, Yvonne Andersson?
            Vill du riva upp meriteringsregleringen? Hur tänker du om kvinnliga
            forskares situation?
          </note>
          <note type="speaker">
            Anf. 139 YVONNE ANDERSSON (KD) replik:
          </note>
          <note>
            Herr talman! Inom ramen för forskningen finns det väldigt mycket.
            Vi som har varit inne och sökt pengar, som kvinnor eller män,
            vet att allt beror på vilka forskningsområden som är populära.
            Hur kommer jag in i de forskningsområdena? Det är inte självklart
            att jag inom min forskning över huvud taget är intresserad av
            de områden som just då är populära. Det finns ju andra mekanismer
            inom ramen för forskningen.
          </note>
          <note>
            Vi har öppnat upp för forskare. Till exempel diskuteras det mycket
            hur vi ska få in forskarutbildad kraft inom lärarjobbet. Hur ska
            man kunna använda den oerhörda kraft som finns hos forskarutbildade
            människor också på andra håll i samhället, där de kan känna att
            de får en plattform?
          </note>
          <note>
            Det finns fortfarande strukturer – jag håller med om det. Jag
            kan också säga väldigt klart att vi för vår del inte är beredda
            att riva upp något utan en ordentlig utredning kring hur det behöver
            se ut.
          </note>
          <note>
            I dagsläget ser jag inte den typen av problem. Jag ser däremot
            att vi har ökat antalet människor som ska få gå forskarutbildning.
            Det är dock inte självklart att alla som har gått en forskarutbildning
            ska ägna hela sitt resterande liv åt forskning. Det finns väldigt
            många andra yrken och områden som en forskarutbildad person kan
            vara nyttig inom och till och med önska sig, utöver forskning.
          </note>
          <note>
            Den problematiken behöver man fördjupa sig i mycket mer, för
            den är komplex.
          </note>
          <note>
            Överläggningen var härmed avslutad.
          </note>
          <note>
            15 § Genomförande av det ändrade direktivet om varaktigt bosatta
            tredjelandsmedborgares ställning, Uppföljning av rörlighetsdirektivets
            genomförande och Tydligare regler om fri rörlighet för EES-medborgare
            och deras familjemedlemmar
          </note>
          <note type="speaker">
            Anf. 140 DAVID LÅNG (SD):
          </note>
          <note>
            Herr talman! Vi debatterar i dag betänkandena SfU9, SfU11 och
            SfU12 tillsammans, där vi har behandlat tre propositioner: Genomförande
            av det ändrade direktivet om varaktigt bosatta tredjelandsmedborgares
            ställning , Uppföljning av rörlighetsdirektivets genomförande
            och Tydligare regler om fri rörlighet för EES-medborgare och deras
            familjemedlemmar .
          </note>
          <note>
            Herr talman! Jag ber att få yrka bifall till de tre reservationerna:
            reservationen i SfU9, reservationen i SfU11 och reservationen
            i SfU12.
          </note>
          <note>
            Jag tänkte börja med SfU11 och SfU12, som i hög grad hänger ihop
            genom rörlighetsdirektivet. Rörlighetsdirektivet är ett direktiv
            som reglerar unionsmedborgares och deras familjemedlemmars rätt
            att fritt röra sig och uppehålla sig inom medlemsstaternas territorier.
            Direktivet genomfördes i svensk rätt genom författningsändringar
            som trädde i kraft den 30 april 2006, och Migrationsverket fick
            i uppdrag av regeringen 2007 att se över om det fanns några administrativa
            problem med implementeringen av direktivet i svensk rätt.
          </note>
          <note>
            Nu har vi i Sveriges riksdag en situation där det allra mest
            invandringsextrema partiet har ett ramsamarbete med regeringen
            i migrationsfrågor. Mot bakgrund av det är det inte så överraskande
            att de så kallade administrativa problem som kan ha funnits direkt
            har översatts till problem med att bevilja uppehållsrätt eller
            rättare sagt problem med att man i dag kan neka unionsmedborgare
            och deras familjemedlemmar uppehållsrätt.
          </note>
          <note>
            Jag nämnde här i kammaren redan förra året, när vi debatterade
            sanktionsdirektivet och blåkortsdirektivet, att regeringen och
            Miljöpartiet gör allt för att urvattna och tolka direktiv på andra
            sätt än vad de syftar till. Nu har man gjort det igen. Låt mig
            börja med att ta några exempel från SfU11, Uppföljning av rörlighetsdirektivets
            genomförande .
          </note>
          <note>
            I rörlighetsdirektivet nämns samboförhållanden inte en enda gång
            vad gäller definitionen familjemedlemmar. Direktivet är mycket
            tydligt med att förhållandebaserade familjemedlemmar begränsas
            till make eller maka eller registrerad partner. Ändå föreslås
            att ordet sambo ska likställas med dessa. Det räcker i princip
            med att man skriver sig på samma adress för att räknas som familjemedlem.
            Där menar jag att vi öppnar upp för missbruk.
          </note>
          <note>
            Ett annat exempel från samma proposition är att regeringen vill
            ta bort registreringskraven för EES-medborgare i Sverige som vistas
            här längre än den initiala tidsramen för fri rörlighet. Därmed
            kommer vi inte att kunna genomföra enkla och regelbundna efterkontroller.
            Migrationsverket kommer ju inte att veta hur länge dessa personer
            har befunnit sig i Sverige.
          </note>
          <note>
            Jag kommer sedan över på det andra betänkandet, SfU12, Tydligare
            regler om fri rörlighet för EES-medborgare och deras familjemedlemmar
            . Regeringen avser att bland annat stryka krav på identitetshandlingar
            för EES-medborgare. Det kombinerar regeringen med oviljan att
            hörsamma Rikspolisstyrelsens rekommendation att låta polisen underrätta
            Migrationsverket om en EES-medborgare eller familjemedlem sannolikt
            befinner sig i Sverige längre än den initiala tiden.
          </note>
          <note>
            Sammantaget innebär det att regeringen och Miljöpartiet med de
            här propositionerna i stort sett tar bort all form av möjlighet
            till kontroll och lämnar våra gränser ännu mer öppna än vad som
            redan är fallet. Det menar jag är ansvarslöst, herr talman.
          </note>
          <note>
            Men vad som kanske är mest anmärkningsvärt och vad som urholkar
            hela grundprincipen med direktivet är den märkliga tolkningen
            av uttrycket unreasonable burden när vi talar om utlänningars
            tillgång till våra trygghetssystem.
          </note>
          <note>
            Enligt artikel 7.1 b ska en EES-medborgare beviljas tillstånd
            att uppehålla sig i landet längre än tre månader om individen
            för egen och sina familjemedlemmars räkning har tillräckliga tillgångar
            för att inte bli en belastning för den mottagande medlemsstatens
            sociala biståndssystem under vistelsen.
          </note>
          <note>
            Den ursprungliga tolkningen av det engelska uttrycket unreasonable
            burden som kort och gott belastning anses uppenbarligen inte vara
            givmilt nog, så nu föreslås att det ska tolkas som orimlig belastning.
            Men orimlig belastning kan i sin tur tolkas som en alldeles fruktansvärt
            betungande belastning, något otroligt, absurt eller vansinnigt
            betungande. Det kan tolkas på ett sätt som gör att det kanske
            blir omöjligt att nå upp till att vara en orimlig belastning.
            En bättre tolkning skulle kunna vara oskälig belastning, det vill
            säga en belastning för våra trygghetssystem som inte är berättigad
            – något som vi uppenbarligen förlorar på och som vi borde få slippa.
          </note>
          <note>
            Herr talman! Som jag nämnde misstolkas direktiv som de här medvetet
            och systematiskt av regeringen, skulle jag vilja säga. Rörlighetsdirektivet
            är ett direktiv som reglerar unionsmedborgares och deras familjemedlemmars
            rätt att fritt röra sig och uppehålla sig inom medlemsstaterna.
            Det är inte tänkt som en ursäkt för att späda på en redan ansvarslös
            invandringspolitik.
          </note>
          <note>
            Betänkande SfU9 och proposition 83, Genomförande av det ändrade
            direktivet om varaktigt bosatta tredjelandsmedborgares ställning
            , har sin bakgrund i ändringar i rådets direktiv 2003/109/EG.
            Syftet med ändringarna var att utöka direktivets räckvidd till
            att omfatta även personer som har beviljats internationellt skydd.
          </note>
          <note>
            Även här gör regeringen ett avsteg från syftet med ändringen
            av direktivet. Ett av regeringens förslag är att frångå direktivets
            möjlighet att återkalla en ställning som varaktigt bosatt om ett
            upphävande av internationellt skydd sker. Där missar man hela
            poängen med direktivändringen. Syftet är att skydda människor
            som för tillfället har skyddsbehov. Men att man har skyddsbehov
            för tillfället betyder inte att man kommer att ha skyddsbehov
            för resten av livet.
          </note>
          <note>
            I direktivändringen står också uttryckligen under punkt 5: Medlemsstaterna
            får upphäva ställning som varaktigt bosatt i fall av återkallande
            eller upphävande av eller vägran att förnya internationellt skydd.
          </note>
          <note>
            Vidare krävs i dag, för att en tredjelandsmedborgare ska få ställning
            som varaktigt bosatt i Sverige, en vistelsetid på minst fem med
            varandra sammanhängande år. Enligt direktivet får halva den tid
            som har gått från inlämning av ansökan till att beslut har tagits
            räknas som vistelsetid. Undantaget är om 18 månader har gått –
            då får hela tiden räknas. Regeringen menar att hela tiden undantagslöst
            ska räknas.
          </note>
          <note>
            Direktivet ger i artikel 12 punkt 3 c möjlighet att utvisa en
            person till ett annat land än den medlemsstat som har beviljat
            statusen internationellt skyddsbehövande. Men inte heller denna
            möjlighet har regeringen brytt sig om. Man kan tycka att det vore
            en självklarhet att om utvisning sker, till exempel på grund av
            att ett brott har begåtts, ska den ske till hemlandet och inte
            till ett annat medlemsland.
          </note>
          <note>
            Herr talman! Jag har nu räknat upp exempel ur alla dessa tre
            propositioner som tydligt visar på medvetna misstolkningar och
            förvrängningar av direktiv som syftar till en sak men som används
            till någonting helt annat. De används för att upprätthålla och
            utvidga den ansvarslösa invandringspolitiken till en helt ny nivå.
            Mot detta står Sverigedemokraterna som Sveriges enda opposition.
            Inget annat parti har inkommit med några som helst invändningar.
          </note>
          <note type="speaker">
            Anf. 141 JASENKO OMANOVIC (S):
          </note>
          <note>
            Herr talman! Vi debatterar nu tre betänkanden med ganska långa
            namn. All forskning tyder på att om jag skulle ha läst upp alla
            dessa namn på betänkandena skulle hälften av dem som lyssnar börja
            tänka på någonting annat. Därför ska jag i stället berätta lite
            grann vad dessa tre betänkanden handlar om.
          </note>
          <note>
            I Sverige har vi en lång tradition av en politik för reglerad
            invandring. Det är något som vi socialdemokrater står bakom. Vårt
            land ingår i en del samarbeten såsom EES, Europeiska ekonomiska
            samarbetsområdet, och är medlem i Europeiska unionen. Sådana samarbeten
            innebär en del möjligheter för Sverige samt en del förpliktelser.
          </note>
          <note>
            Som en följd av detta ska vi nu besluta om att anpassa samt förtydliga
            en del bestämmelser. Till exempel föreslås i betänkande SfU9 att
            flyktingar och skyddsbehövande ska kunna beviljas ställning som
            varaktigt bosatta i Sverige och att den tid som en flykting har
            väntat på beslut ska räknas som vistelsetid i Sverige. Det låter
            rätt logiskt eftersom man vistas på svenska flyktingförläggningar
            under den tid man väntar på beslut om att få stanna i Sverige.
            Det har Sverigedemokraterna reserverat sig mot.
          </note>
          <note>
            Det är då viktigt att titta på vilka förmåner en person som i
            så fall får status som varaktigt bosatt i Sverige får. Den som
            har status som varaktigt bosatt i Sverige kan söka jobb, studera
            och starta eget i ett annat EU-land. Det är de förmåner man får.
          </note>
          <note>
            Herr talman! Vi socialdemokrater kommer aldrig att se det som
            ett problem. När en person får jobb, studerar eller startar eget
            – även om denna person gör det i ett annat EU-land – ser vi det
            som en framgång för individen och för samhället i stort.
          </note>
          <note>
            Däremot ser vi att det finns verkliga problem när oseriösa företagare
            utnyttjar den generösa arbetskraftsinvandringen och skapar nästan
            slavliknande förhållanden på den svenska arbetsmarknaden. Det
            är det som är det riktiga bekymret på den svenska arbetsmarknaden
            och inte att folk får söka jobb i ett annat EU-land några månader
            tidigare än enligt nuvarande bestämmelser.
          </note>
          <note>
            Mer än en halv miljon svenskar bor och arbetar utomlands. Det
            handlar inte om massutvandring. Det är snarare vår tids livsstil.
            I ett öppet land som Sverige, med ett näringsliv som är mer internationellt
            än nationellt, har fler och fler möjlighet att prova på livet
            någon annanstans på jordklotet. Det resulterar i att vår årliga
            invandringsstatistik nästan till hälften består av återvändande
            svenskar. En stor del återvänder faktiskt hem.
          </note>
          <note>
            I betänkande SfU11 finns det faktiskt ett förslag som underlättar
            för dessa återvändande svenskar när de kommer hem. De kommer inte
            bara med en väska i handen utan med en hand att hålla i. De kommer
            hem med kärleken som de har träffat ute i världen. Då är det viktigt
            att dessa svenska medborgares familjemedlemmar likställs med familjemedlemmar
            till EES-medborgare. Dessutom föreslås i betänkandet att Migrationsverkets
            beslut om uppehållsrätten kan överklagas samt att ett sådant beslut
            ska vara skriftligt och innehålla skäl som ligger till grund för
            beslutet.
          </note>
          <note>
            Herr talman! Vi socialdemokrater ser inga problem med att medborgare
            rör sig fritt, söker jobb, utbildar sig eller förälskar sig över
            nationsgränser.
          </note>
          <note>
            Sverige står inför många tuffa utmaningar med bland annat ett
            bristfälligt regelverk för arbetskraftsinvandring. Det skyddar
            varken invandrade arbetstagare eller seriösa svenska företagare.
            Därför kommer vi socialdemokrater att lägga vår kraft och vår
            energi på att förbättra situationen för arbetstagare och seriösa
            företagare på den svenska arbetsmarknaden. Det är där den huvudsakliga
            problematiken finns i dag.
          </note>
          <note type="speaker">
            Anf. 142 EVA LOHMAN (M):
          </note>
          <note>
            Herr talman! Jag börjar med att yrka bifall till förslagen i
            socialförsäkringsutskottets betänkanden 9, 11 och 12 och avslag
            på reservationerna.
          </note>
          <note>
            Herr talman! Hade jag levt på 1600-talet hade jag kunnat höra
            anföranden i riksdagen på svenska, tyska, finska och holländska.
            Men jag ska hålla mitt anförande på svenska som är det språk som
            talas i riksdagen. Sverige har en historia av mångfald och öppenhet
            mot andra kulturer och nationer. Om inte annat så visar 1600-talets
            riksdag det.
          </note>
          <note>
            I dag är ungefär 15 procent av Sveriges befolkning födda i ett
            annat land. Sverige behöver fler människor som utnyttjar den fria
            rörligheten inom Europeiska unionen, precis som Europeiska unionen
            behöver fler människor. Den fria rörligheten är en av grundstenarna
            i samarbetet inom EU.
          </note>
          <note>
            I dag debatterar vi SfU9, SfU11 och SfU12. Samtliga handlar om
            den fria rörligheten för människor och deras familjer. SfU9 handlar
            om tredjelandsmedborgare och deras familjemedlemmar, medan de
            övriga två behandlar EES-medborgare och deras familjemedlemmar.
            Samtliga tre betänkanden har dock det gemensamt att de syftar
            till att klargöra, förtydliga och förenkla den fria rörligheten
            och på så sätt säkerställa en långsiktig och hållbar politik för
            att just underlätta den fria rörligheten.
          </note>
          <note>
            SFU9 utökar dessutom den fria rörligheten på så sätt att personer
            med internationellt skydd nu ges möjlighet att söka arbete i andra
            medlemsstater genom att de kan få ställning som varaktigt bosatt.
          </note>
          <note>
            Dessa betänkanden medför att den fria rörligheten ökar ytterligare
            inom EU, vilket är positivt. Fri rörlighet är en del av frihet
            i sig, som friheten att kunna arbeta, studera eller söka skydd
            för sig och de sina, och den har många fördelar. Fri rörlighet
            är bra för välståndet i mottagande länder – all invandring ökar
            tillväxten i mottagarlandet. Tillväxten i hela EU gynnas av den
            ökade fria rörligheten.
          </note>
          <note>
            Den fria rörligheten har också bidragit med tillskott till de
            nya EU-ländernas bnp från den utflyttade arbetskraften, eftersom
            personer som jobbar utomlands skickar en del av sin lön till hemlandet.
            Detta har varit speciellt viktigt för länder som Polen, Rumänien
            och Bulgarien.
          </note>
          <note>
            Herr talman! Människor rör sig mellan olika länder i hela världen,
            men av olika skäl. En del måste fly, medan andra flyttar för att
            arbeta eller studera. Vissa flyttar av ekonomiska skäl eller sociala
            skäl, och en del flyttar för kärleks skull. Migration har stor
            betydelse för utveckling och tillväxt i både ursprungslandet och
            mottagarlandet.
          </note>
          <note>
            Sverige tar ett stort ansvar för det internationella skyddet
            av asylsökande. Vi har en human och rättssäker flyktingpolitik
            i att erbjuda skydd åt flyktingar, och vi tar en stor del av ansvaret
            för det internationella skyddet av flyktingar. Sverige har ett
            gott samarbete med FN:s flyktingkommissariat och med övriga medlemsstater.
            Asylrätten ska värnas, och utvecklingen i Europa mot mer stängda
            gränser ska motverkas.
          </note>
          <note>
            Regeringen har också arbetat hårt för gemensamma regler inom
            EU just på asylområdet. Det är viktigt att alla EU:s länder solidariskt
            ställer upp på ett större ansvar för att erbjuda skydd åt dem
            som behöver det. Vår stad är öppen mot världen: vi avvisar aldrig
            en främling. Så inledde den atenske statsmannen Perikles sitt
            tal över de soldater som stupat i kriget mot Sparta 432 f.Kr.
            Redan de gamla grekerna, brukar vi ju säga, och här kan vi säga
            det med sanning.
          </note>
          <note>
            Sverige har också ett modernt och effektivt system för arbetskraftsinvandring.
            Redan 1651 inrättades Kommerskollegium i Stockholm för att bland
            annat värva utländsk arbetskraft, och myndigheten gjorde aktiva
            resor till Nederländerna för att värva dugliga mästare, hantverkare
            och ämbetsmän av allehanda slag. Det var fri rörlighet. Det ska
            vara enkelt att rekrytera arbetskraft från tredjeland för de arbetsgivare
            som inte kan få sina behov tillgodosedda.
          </note>
          <note>
            I dag sker en stor del av det politiska arbetet på asyl- och
            migrationsområdet på EU-nivå. Det märker vi inte minst på den
            debatt vi nu har i kammaren. Den rörliga människan – arbetskraften
            – är i dag en förutsättning för upprätthållandet av våra samhällssystem
            och en del av de centrala målsättningarna i Europa. Sverige har
            kanske världens bästa asyl- och migrationspolitik. Den är human,
            och den är rättssäker. Vi har också den mest öppna och flexibla
            politiken för arbetskraftsinvandring. Det är en politik som är
            väl förankrad hos det svenska folket.
          </note>
          <note>
            Det finns ett starkt historiskt samband mellan migration och
            ekonomisk utveckling. Människor som flyttar till ett annat land
            för ofta med sig värdefulla kompetenser och kontakter, och de
            är ofta mer initiativrika och riskbenägna än de som stannar kvar
            på den plats där de föddes.
          </note>
          <note>
            Det finns ett antal internationella studier som visar på positiva
            tillväxteffekter av invandring, och invandring motverkar kompetensbrist.
            Sverige handlar mer med invandrarländer i dag – en tioprocentig
            ökning av antalet invandrade från ett land går att relatera till
            en sexprocentig ökning av exporten till samma land. Öppna och
            toleranta samhällen är mer uppfinningsrika, och Sverige ligger
            i topp i flera internationella index över just innovationsklimat.
          </note>
          <note>
            Herr talman! Mot öppenhet, tolerans, mångfald och fri rörlighet
            står Sverigedemokraterna. Sverigedemokraterna strävar bakåt. De
            vill lämna EU, isolera tillväxten och göra Sverige fattigare och
            tråkigare. Sverigedemokraterna talar om massinvandring, om att
            den svenska kulturen håller på att gå förlorad, om att det är
            invandrare som står för kriminalitet och så vidare.
          </note>
          <note>
            Också i de betänkanden som vi debatterar i dag visar SD upp sitt
            rätta ansikte. Den toleranta, öppna och ibland generösa inställning
            Sverige har när EU-direktiv ska implementeras accepteras inte
            av SD – nej, tvärtom ska en så snäv och intolerant tolkning som
            möjligt göras. Det ska vara så få fördelar som möjligt och en
            så snäv syn som möjligt när det gäller människor från andra länder
            och kulturer.
          </note>
          <note>
            Vi moderater menar att det är bra för Sverige och Europa med
            fri rörlighet. Det är orimligt att människor ska stängas ute från
            möjligheter och tillgångar bara för att de är födda på en viss
            plats. Det är inte frihet.
          </note>
          <note>
            (Applåder)
          </note>
          <note type="speaker">
            Anf. 143 DAVID LÅNG (SD) replik:
          </note>
          <note>
            Herr talman! Det var värst vilka ord Eva Lohman använde om Sverigedemokraternas
            politik. Sverige kommer att bli fattigare och tråkigare, var ett
            av argumenten. Det är inget som har kunnat ledas i bevis på något
            sätt, men det är inte heller ett argument som verkar bita särskilt
            väl. Det är dock väldigt enkelt att säga så.
          </note>
          <note>
            Sedan är det sant att Sverigedemokraterna inte har samma syn
            som Eva Lohman och Moderaterna, och inte något annat riksdagsparti
            heller för den delen, när det gäller EU och dess inflytande över
            Sverige. Vi har inte samma syn på massinvandring och fri rörlighet
            över gränserna. Det betyder dock inte att Eva Lohmans och andras
            vantolkningar av vår politik skulle vara korrekta.
          </note>
          <note>
            Om vi går in lite grann på de konkreta förslagen, som jag själv
            också nämnde i mitt anförande, har jag en fråga. Ser inte Eva
            Lohman till exempel att det finns en ökad risk för missbruk när
            det gäller rörlighetsdirektivet och samboförhållanden? Det nämns
            ingenstans att samboförhållanden skulle likställas med familjemedlemmar,
            men av någon outgrundlig anledning ska vi ändå betrakta dem på
            det sättet.
          </note>
          <note>
            Det innebär i princip att man kan skriva sig ett par stycken
            på samma adress, och så är man sambo och därmed familjemedlemmar.
            Finns det då ingen risk alls för missbruk, Eva Lohman?
          </note>
          <note type="speaker">
            Anf. 144 EVA LOHMAN (M) replik:
          </note>
          <note>
            Herr talman! Rörlighetsdirektivet ger medlemsstaterna möjlighet
            att ha mer förmånliga bestämmelser. Redan vid direktivets genomförande
            2006 tog riksdagen ställning i frågan om att jämställa sambo med
            make, trots att det inte är ett krav enligt direktivet.
          </note>
          <note>
            Jag har en fråga till David Lång, som talar om massinvandring.
            Vad menar David Lång med massinvandring? Är det de adoptivbarn
            som kommer till Sverige varje år? Är det de kärleksinvandrare
            som kommer, eller är det flyktingar? Är det arbetskraftsinvandrare,
            eller är det studenter och anhöriga? Vad menar David Lång när
            han talar om massinvandring?
          </note>
          <note type="speaker">
            Anf. 145 DAVID LÅNG (SD) replik:
          </note>
          <note>
            Herr talman! Massinvandring är den omotiverade, enorma, ständigt
            stigande och strida ström av utlänningar som kommer till Sverige
            utan att det finns någon som helst anledning för dem att komma
            hit. Det är klart att Eva Lohman kan räkna upp en eller annan
            som faktiskt har anledning att komma hit, men det allra största
            flertalet är sådana som vi inte har något behov av, därför att
            den arbetskraft som de kan tillföra är sådan som vi redan har
            ett överskott av.
          </note>
          <note>
            Det är också massinvandring när det kommer hit så många att vi
            inte hinner bygga bostäder åt alla. Det är massinvandring när
            det bildas etniska enklaver där människor bor och bygger upp parallellsamhällen.
            De behöver inte ens lära sig det svenska språket, för de umgås
            bara med varandra. De hålls utanför det svenska samhället och
            har därmed ingen som helst förmåga, möjlighet och kanske heller
            inte någon vilja att bli en del av det svenska samhället och den
            svenska nationen. När man har en invandring som är så stor att
            det får dessa konsekvenser är det utan tvekan massinvandring.
          </note>
          <note>
            Jag skulle vilja ställa ytterligare en fråga till Eva Lohman.
            Den gäller hur den här typen av direktiv över huvud taget tolkas.
            Jag nämnde också i mitt anförande att både de direktiv som vi
            har talat om nu och tidigare direktiv har regeringen valt att
            tolka till Sveriges nackdel. Sådant förekommer inte i resten av
            EU i samma utsträckning. I resten av EU inför man den lagstiftning
            som krävs för att tillgodose direktiven, i den mån det är lämpligt
            och ändamålsenligt för det egna landet. Så är det inte i Sverige,
            utan vi ska konsekvent och nitiskt genomföra den lagstiftning
            som är så ofördelaktig som möjligt för Sverige och svenska folket.
            Varför är det så? Kan Eva Lohman ge något vettigt svar på den
            frågan?
          </note>
          <note type="speaker">
            Anf. 146 EVA LOHMAN (M) replik:
          </note>
          <note>
            Herr talman! Först vill jag bara fråga om de som kommer hit utan
            att ha behov av det är de syriska flyktingar som söker skydd här
            i Sverige i dag, eller vilka är det som David Lång tänker på?
            Är det de 21 000 svenskar och EU-medborgare som återvänder till
            Sverige som kommer hit obefogat? Är det anhöriga till flyktingar
            som har kommit hit, familjeåterförening, som David Lång tänker
            på? Jag vill gärna ha ett svar på det.
          </note>
          <note type="speaker">
            Anf. 147 MARIA FERM (MP):
          </note>
          <note>
            Herr talman! Jag vill inleda med att yrka bifall till förslagen
            till beslut i de tre betänkandena och avslag på motionerna.
          </note>
          <note>
            I dag debatterar vi alltså tre betänkanden samtidigt som alla
            rör regler för rörlighet inom EU. Vi debatterar det ändrade direktivet
            om varaktigt bosattas ställning inom EU, som innebär att även
            flyktingar alternativt skyddsbehövande kan ansöka om ställning
            som varaktigt bosatta i ett medlemsland i EU.
          </note>
          <note>
            I betänkandet om uppföljning av rörlighetsdirektivets genomförande
            föreslås ett antal justeringar, eftersom Europeiska kommissionen
            haft synpunkter på delar av Sveriges genomförande av rörlighetsdirektivet.
            Till exempel föreslås det att det särskilda registreringsförfarandet
            för EES-medborgare tas bort och att bestämmelserna i utlänningslagen
            som gäller för familjemedlemmar till EES-medborgare också ska
            gälla för familjemedlemmar till svenska medborgare som återvänder
            till Sverige efter att ha utnyttjat sin rätt till fri rörlighet.
            Vidare föreslås att familjemedlemmar till svenska medborgare ska
            jämställas med svenska medborgare när det gäller rätt till studiestöd
            om den svenska medborgaren, som har återvänt till Sverige efter
            att ha utnyttjat sin rätt till fri rörlighet, är anställd eller
            egenföretagare här i landet.
          </note>
          <note>
            Betänkandet Tydligare regler om fri rörlighet för EES-medborgare
            och deras familjemedlemmar handlar helt enkelt om att göra reglerna
            tydligare när det gäller de grundläggande villkoren för inresa,
            vistelse och arbete och när det gäller uppehållsrätt, avvisning
            och utvisning.
          </note>
          <note>
            Den fria rörligheten inom EU är en grundpelare för EU-projektet.
            Därför är det viktigt att det finns tydliga system för hur det
            ska gå till. Det oroar mig att medlemsländer pratar om att begränsa
            den fria rörligheten eller pratar om så kallad välfärdsturism
            och återupprepar myten om det. Det är viktigare än någonsin att
            stå upp för rörlighet, för öppenhet och för medmänsklighet.
          </note>
          <note>
            I detta sammanhang vill jag säga några ord om situationen i omvärlden
            och om EU:s migrations- och gränskontrollpolitik.
          </note>
          <note>
            Inbördeskriget i Syrien håller på att utvecklas till en av de
            värsta humanitära katastroferna i modern tid. 40 procent av Syriens
            befolkning har tvingats fly från sina hem. Redan har 140 000 människor
            mist sina liv i det fruktansvärda inbördeskrig som plågat Syrien
            under tre års tid. Bedömare menar att konflikten kommer att pågå
            i minst tio år.
          </note>
          <note>
            För knappt en vecka sedan var jag i sydöstra Turkiet och besökte
            två flyktingläger på gränsen till Syrien. Jag ville med egna ögon
            se hur det var och skapa mig en tydligare bild av situationen
            för syriska flyktingar.
          </note>
          <note>
            I det ena flyktinglägret, Elbeyli, som låg bara några hundra
            meter från gränsen, bodde 25 000 personer i små containrar på
            21 kvadratmeter. I varje container bodde i snitt sju personer.
            Lägret var fullt av barn. 80 procent av lägrets invånare var under
            18 år. Trots trångboddheten öste UNHCR lovord över standarden
            i lägret, som var mycket bättre än i många andra länder.
          </note>
          <note>
            I en akut situation fungerar så klart flyktinglägret väl, men
            det är inte hållbart att människor tvingas bo på det sättet under
            många år. Att människor bor i närområden till konflikter riskerar
            att förlänga konflikten och göra så att den spiller över till
            flyktingläger i närområdena och sprids.
          </note>
          <note>
            På andra sidan gränsen pågick nämligen kriget. Syrier som är
            internflyktingar i sitt eget land bor där i ännu större misär
            och hoppas att de ska kunna fly över gränsen till Turkiet så fort
            det finns plats i flyktinglägren. Till krigssjukhuset vid gränsen
            kommer sårade människor när det varit strider. Jag träffade ett
            barn som trampat på en mina och fått benet bortsprängt. Ett annat
            barn, bara något år gammal, som hade blivit skadad i huvudet i
            strid och opererats vred sitt huvud fram och tillbaka i smärta.
            Syrien är just nu den värsta platsen i världen för barn.
          </note>
          <note>
            I Turkiet finns 21 flyktingläger på gränsen mot Syrien. Turkiet
            låter människor fly dit och ger dem skydd tillfälligt, men ingen
            har rätt att söka asyl eller stanna permanent och etablera sig
            i Turkiet eftersom Turkiet ännu inte har skrivit under Genèvekonventionen.
          </note>
          <note>
            I EU är situationen den motsatta. EU:s stängsel och murar mot
            omvärlden blir allt högre för att förhindra att någon över huvud
            taget ska lyckas fly till unionen. Om någon lyckas fly in till
            EU får de dock sin asylansökan prövad och kan få stanna. Men EU
            lägger allt större resurser på att försöka förhindra människor
            från att ta sig in till unionen.
          </note>
          <note>
            Bulgarien håller på att bygga ett 30 kilometer långt stängsel
            längs sin östra gräns. Spanien har satt upp rakblad på sina stängsel
            på enklaven Melilla vid den nordafrikanska kusten. Satelliter
            och drönare används för att hitta personer som försöker fly över
            Medelhavet och förhindra dem från att göra det.
          </note>
          <note>
            Herr talman! Det här är inte ett värdigt sätt att behandla de
            människor som flyr för sina liv från en av historiens värsta flyktingkatastrofer.
            Vi måste se till att det finns lagliga sätt att ta sig till EU
            för att söka asyl, till exempel genom att utfärda humanitära visum.
          </note>
          <note>
            EU behöver föregå med gott exempel och ta ett större ansvar för
            vidarebosättning. Människor ska inte behöva leva och dö i flyktingläger
            i länder som har mycket sämre möjligheter att ge dem skydd än
            vad de rika länderna i EU har. Systemet för kvotflyktingar är
            till för att de som är mest utsatta, som ensamstående mödrar eller
            tortyroffer, ska kunna få en fristad. Om alla EU:s medlemsstater
            tog emot en lika stor andel kvotflyktingar som Sverige gör skulle
            100 000 personer kunna få skydd.
          </note>
          <note>
            EU borde också omprioritera resurser från gränskontroll och att
            bygga murar mot omvärlden till att hjälpa människor i behov av
            skydd. På så sätt kan flyktingmottagandet inom EU förbättras,
            liv räddas i Medelhavet och mer resurser gå till dem som befinner
            sig i flyktingläger i närheten av konflikthärdar.
          </note>
          <note>
            Att människor lever i misär i närheten av Syrien och att människor
            dör på sin flykt till Europa är något som vi kan ändra på; det
            behöver inte fortsätta så här. Därför måste vi ta vårt ansvar
            och göra det vi kan för att åstadkomma förändring.
          </note>
          <note type="speaker">
            Anf. 148 FREDRICK FEDERLEY (C):
          </note>
          <note>
            Herr talman! Jag vill börja med att yrka bifall till utskottets
            förslag i betänkande 9, 11 och 12 och avslag på samtliga tre reservationer.
            Det är en i varje betänkande.
          </note>
          <note>
            Det vi nu diskuterar, om vi ska försöka begripliggöra diskussionen,
            handlar om ganska små ändringar i möjligheterna att röra sig enligt
            samarbetsavtal för EU och ett par länder till. Det är relativt
            små ändringar, men vi försöker göra det lättare att röra sig över
            ländernas gränser. Problemet i Europa är inte att rörligheten
            är för stor. Problemet är att den är för liten.
          </note>
          <note>
            Det är i två delar som det är lite större ändringar. Den ena
            delen handlar om att också de som i ett annat land har fått möjligheten
            att stanna på grund av skyddsskäl ska få möjligheten att röra
            sig friare över gränserna. De ses mer som likvärdiga EU-medborgare
            och har möjligheten att röra sig till andra länder som andra EU-medborgare
            har och inte ses som andra sorteringens medborgare.
          </note>
          <note>
            Den andra handlar om att vi inte bara möjliggör för den anhörig
            som är ingift i en familj utan också den som är sambo att röra
            sig över gränserna. Det är med ganska stor förvåning som jag noterar
            att Sverigedemokraterna till och med i detta ser ett stort hot
            mot det svenska samhället. Den debatten har vi nog haft i kammaren.
            Men jag tror att vi får backa till ungefär 40- och 50-talet när
            man hade den synen på människors relationer och familjeuppbyggnaden
            att det att inte vara gift skulle vara någonting som var farligt
            för samhället. Det är egentligen ett angrepp på samboskapet som
            i dag numera är en relativt vedertagen samlevnadsform.
          </note>
          <note>
            Maria Ferm höll ett viktigt anförande av den enkla anledningen
            att hon kunde ge en lägesbeskrivning av hur det ser ut just nu
            i ett antal flyktingläger. Det var en bra replik på det inlägg
            som vi hörde från Sverigedemokraterna där det ordagrant sades
            så här om den så kallade massinvandringen: Det är när människor
            kommer hit utan någon som helst anledning att komma hit.
          </note>
          <note>
            När vi talar om barn som har förlorat benen på grund av minor
            eller många människor som lever i en liten anläggning tillsammans
            med många andra i samma flyktingläger måste vi ställa oss frågan:
            Vad är det för grundläggande människosyn man har när det inte
            är en anledning att komma till en annan del av världen där de
            kan få skydd, frihet, en ny framtid och utbildning?
          </note>
          <note>
            Herr talman! Jag trodde nog inte i min naivitet att jag någonsin
            i Sveriges riksdags kammare skulle behöva försvara den fria rörligheten
            inom Europeiska unionen. Den är tagen för given av oss, har kommit
            att bli oss så kär och är en del av de möjligheter som vi ser
            som självklara friheter att jag aldrig trodde att vi skulle behöva
            försvara den.
          </note>
          <note>
            När vi i dag diskuterar tre betänkanden som har till syfte att
            möjliggöra mer av den fria rörligheten inom unionen kommer det
            ändå från ett visst håll angrepp på detta. Vi ser den tendensen
            tvärs igenom hela Europa. Vi ser det i Storbritannien. Vi har
            haft besök i Sveriges riksdag av några ledamöter från Storbritanniens
            parlament som använder samma typ av retorik. De vill mäla sig
            ut ur Europeiska unionen och som ett minimum ha undantag från
            den fria rörligheten.
          </note>
          <note>
            Vi kan se hur man bygger upp ett främlingskap mellan människor
            i Europeiska unionen där man menar på att de som kommer från ett
            annat land någonstans men ändå inom samma gemenskap utgör ett
            problem och ett hinder. I medierna kan vi ofta följa diskussionen
            om hur vi ska göra med fattiga östeuropéer som är tiggare på våra
            gator. Det kallas i folkmun kanske oftast romfrågan men handlar
            inte bara om romer utan också om många andra fattiga östeuropéer.
          </note>
          <note>
            Jag kan dra en viss parallell till mitt eget partis bildande
            för drygt 100 år sedan. Centerpartiet bildades som Bondeförbundet
            och ville slåss för dem på landsbygden som inte fick tillgång
            till samma resurser, samma trygghetssystem och samma utbyggnad
            av det som kom att bli det moderna samhället med elektrifieringen
            och senare telefonin. Man skapade egna brandskyddsförbund för
            att kunna få samma trygghet som människor fick i städerna.
          </note>
          <note>
            På samma sätt måste vi nu kunna se på varandra inom Europeiska
            unionen. Vi må vara starka, vi må vara friska, och vi må ha en
            god ekonomi. Men det har vi inte i hela Europeiska unionen. På
            det sättet vill jag egentligen tacka dem som har öppnat ögonen
            för oss. Även om vi är en stark del av världen i Europeiska unionen
            innebär inte det att alla är starka. Det innebär inte att alla
            medlemsländer i Europeiska unionen behandlar sina människor lika.
            Det handlar inte om att alla kvalificerar sig till de trygghetsförsäkringar
            som ger dem tillgång till sjukvården eller tillgång till det vi
            skulle kalla a-kassa eller sjukkassa i händelse av sjukdom.
          </note>
          <note>
            Herr talman! Det är alltid så att när vi vill sälja en produkt
            vill vi ta bort alla typer av gränshinder, för då tjänar vi pengar.
            Men så fort vi börjar tala om människor ser man i stället problem.
            Det är egentligen en primitiv typ av bymentalitet som vi kanske
            kan känna igen från vår ungdom. Hemma i Kungsör tyckte vi att
            grabbarna som kom från Arboga utgjorde ett problem. Det blir problematiskt
            när vi ett civiliserat år 2014 har samma syn på våra medmänniskor
            i andra länder.
          </note>
          <note>
            Jag har gång efter annan stått i denna kammare och diskuterat
            hela den internationella rättsliga grunden som vi i dag har och
            kallar för internationell flyktingrätt. Den är formulerad i Genèvekonventionen
            och har sin grund i gamla krig och en annan syn på människor.
            Vi var beredda att avrätta människor efter en seger i ett krig.
          </note>
          <note>
            Vi har sagt att vi inte längre ska göra så, utan vi ska börja
            se varandra som människor. FN tillskriver också människor ett
            och lika värde oavsett var i världen de kommer ifrån. Det är inte
            det faktum att vi är födda i Arboga, Jokkmokk, Paris, London eller
            någon annanstans i världen som gör att vi har ett mänskligt värde,
            utan det är det faktum att vi är människor oavsett hur vi ser
            ut, vilken gud vi tror på eller vilken kultur vi väljer att leva
            enligt.
          </note>
          <note>
            Herr talman! Jag tror att vi det närmaste året kommer att se
            en oroväckande utveckling av det politiska samtalet. Vi kan se
            hur nazismen breder ut sig i hela Europa. Det finns i dag fler
            aktiva fascistiska och nazistiska partier än vad vi har sett i
            Europa innan andra världskriget. Vi vet att det finns partier
            i den åsiktsströmningen som redan som uppbär kommunfullmäktigemandat,
            och vi vet att de samlar sig för att kunna gå till val i samlad
            trupp.
          </note>
          <note>
            Går vi tillbaka bara några år sade vi att det aldrig mer skulle
            hända. Det skulle aldrig mer få hända att vi skulle hamna i den
            situationen i Europa att de totalitära ideologierna vann mark
            igen. Men det gör de i dag. Därför är det oerhört viktigt att
            vi kan fortsätta att värna den fria rörligheten, skapa förtroenden
            mellan människor och välja att bekämpa rädslans politik som stänger
            andra ute och i stället försöka att vända misstro till tilltro.
          </note>
          <note>
            Herr talman! Har man någon gång varit i Vitryssland, det närmsta
            före detta Sovjetland vi kommer i vår närhet bara drygt en och
            en halv timmes flygning sydöst rakt ut från Stockholm, kan man
            när man talar med människor se att de nästan undviker ögonkontakt
            på gator. Det handlar bara om väldigt alldagliga saker som väder.
            De vågar inte anförtro ens sina vänner med sina tankar om samhällets
            utveckling, framtiden och möjligheterna. De är rädda att bli angivna,
            förlora jobbet och riskera att hamna i klammeri med den så kallade
            rättvisa som tillämpas där.
          </note>
          <note>
            Herr talman! Om det är så att vi från de etablerade partierna
            som för demokratiska samtal väljer att gå den rädslans väg riskerar
            man i förlängningen en stor misstro mellan människor som gör samhället
            svagare. Även om vi här gärna vill tro att det är lagarna, reglerna,
            våra departement och myndigheter som är det som ger liv och kraft
            åt landet är den grundläggande tilltro som finns mellan människor
            i det civila samhället som gör att man uppbär ett förtroende.
          </note>
          <note>
            När vi börjar nagga på det och röra det i en annan riktning är
            det en farlig riktning. Därför vill jag återigen yrka bifall till
            utskottets förslag i de tre betänkandena och avslag på motionerna.
          </note>
          <note type="speaker">
            Anf. 149 DAVID LÅNG (SD) replik:
          </note>
          <note>
            Herr talman! När Fredrick Federley talat i ungefär 6 ½ minut
            tänkte jag: När jag tar replik ska jag gå upp i talarstolen och
            gratulera honom till att han har kunnat hålla ett anförande om
            invandring utan att komma in på vare sig koncentrationsläger eller
            andra världskriget. Men tyvärr kom han efter 6 minuter och 34
            sekunder i anförandet i varje fall in på det.
          </note>
          <note>
            Fredrick Federley nämnde i sitt anförande att det är ganska små
            förändringar i rörligheten genom dessa betänkanden. Mot bakgrund
            av det uttalandet är det lite anmärkningsvärt att han använder
            så stora ord och förklarar hur fullständigt katastrofalt det skulle
            vara om vi inte biföll förslagen.
          </note>
          <note>
            Angreppet på mitt anförande som Fredrick Federley kom med var
            att jag hade förklarat i ett tidigare replikskifte hur jag såg
            på massinvandring och vad det är för någonting. Jag sade att om
            det kommer hit väldigt många människor som inte har någonting
            här att göra, som inte tillför någon arbetskraft som vi inte redan
            har ett överskott av, och vi har högre invandring än vad vi klarar
            av att bygga bostäder till, är det en massinvandring.
          </note>
          <note>
            När de hamnar i etniska enklaver där de bygger upp parallella
            samhällen, helt enkelt inte kan komma in i det svenska samhället
            och behöver inte lära sig svenska eller ta till sig den svenska
            kulturen är det massinvandring.
          </note>
          <note>
            Sedan kommer Fredrick Federley och menar: Jaha, så det betyder
            att om små barn som har fått ben bortsprängda kommer hit, är inte
            det någon anledning? Det kanske är anledning att komma hit och
            få vård. Det kan hända att det också finns andra som har anledning
            att komma hit. Vi kan ta hit viss arbetskraft om denna arbetskraft
            saknas här i Sverige. Det finns säkert många andra anledningar
            också. Men jag sade att just massinvandring är när det kommer
            hit väldigt många som inte har sådana skäl.
          </note>
          <note>
            Jag har några sekunders talartid kvar, och då kan jag passa på
            att fråga Fredrick Federley om han inte har någon som helst anledning
            att tro att det kan bli ett missbruk av införandet av sambo i
            familjedefinitionen. Finns det ingen risk att man bara skriver
            sig på samma adress och så är man familjemedlemmar?
          </note>
          <note type="speaker">
            Anf. 150 FREDRICK FEDERLEY (C) replik:
          </note>
          <note>
            Herr talman! Jag förstår David Lång. Eftersom jag värnar alla
            människors rätt att tycka saker och yttra saker, även om jag tycker
            att det som de tycker är fel, förstår jag att David Lång inte
            oroas av nazisternas framväxt i Sverige. Men jag oroas, och jag
            måste få nämna det när vi diskuterar den fria rörligheten.
          </note>
          <note>
            Det är konstigt att just detta var något som David Lång såg som
            ett angrepp på honom själv, för det var nog inte till dig det
            var riktat, David Lång. Det var riktat till ett annat parti, som
            befinner sig långt ut på högerkanten. Men det kanske också avslöjar
            en del. Om man upplever ett angrepp på nazismen som ett angrepp
            mot sig själv kanske det avslöjar mer än vad man egentligen vill.
          </note>
          <note>
            Det är klart att jag tycker att det är en radikalt felaktig inriktning
            som ni är inne på när vi i mitt parti diskuterar fler vägar in.
            Hur kan vi riva murarna till Europa? Hur kan vi få en ökad solidaritet
            som inte bara är en bygdesolidaritet med den man känner igen och
            är släkt med utan också med människor för att de är människor
            och för att de behöver skydd? Det är en diametralt annorlunda
            människosyn än den som David Lång för fram.
          </note>
          <note>
            Det gäller till exempel när David Lång inte bara kliver utan
            hoppar i klaveret efter att först ha klivit i det. Han gör klart
            och tydligt i sin argumentation hur han ser på den så kallade
            massinvandringen, och han gör det hela ännu värre genom att försöka
            utmåla det som att det dräller runt en massa människor för nöjes
            skull på våra gator.
          </note>
          <note>
            Hur många i ett land tror du en dag bara bestämmer sig för att
            komma hit? Du tror kanske att de säger så här: Vad ska vi göra
            i dag? Jo, vi sticker till Sverige och dräller runt på gatorna.
            Det förekommer inte över huvud taget. Däremot förekommer det ofta
            i er retorik. Det är långt ifrån sanningen. Sanningen ligger betydligt
            närmare Maria Ferms lysande inlägg tidigare än den bild som David
            Lång försöker måla upp.
          </note>
          <note>
            Jag tycker att det visar tydligt hur ni resonerar. Tydligen är
            det bostadsbyggandet som avgör när det blir massinvandring eller
            inte. Om vi bygger två miljoner lägenheter per år är det alltså
            fullt rimligt att det kan komma ungefär fyra eller fem miljoner
            människor till Sverige. Jag noterar den uppgiften. Tack, David
            Lång!
          </note>
          <note type="speaker">
            Anf. 151 DAVID LÅNG (SD) replik:
          </note>
          <note>
            Herr talman! Det skulle förstås också ge många arbetstillfällen.
            Vi kanske inte ens har tillräckligt med arbetskraft i Sverige
            för att klara det utan denna arbetskraftsinvandring. Det är ett
            briljant förslag. Problemet är bara att det naturligtvis skulle
            urholka våra finanser ganska rejält, och hela bygget skulle förmodligen
            kollapsa – kanske inte bostäderna, men resten av samhällsbygget.
          </note>
          <note>
            När det gäller folk som kommer hit och bara dräller på gatorna
            vet jag inte om Fredrick Federley har lagt märke till att det
            faktiskt ligger tiggare och dräller i praktiskt taget vartenda
            gathörn här i Stockholm nu för tiden. Det var inte jag som nämnde
            ordet dräller tidigare. Jag räknar inte dem som kommer hit och
            hamnar i utanförskap och arbetslöshet som sådana som vill komma
            hit och drälla, men det är ändå detta utanförskap de hamnar i.
            Därför är det inte särskilt gynnsamt vare sig för oss eller för
            dem att de kommer hit. Vi bör kanske fatta beslut som på något
            sätt är ändamålsenliga och vettiga för Sverige.
          </note>
          <note>
            Jag fick inget svar på frågan om detta med sambo och om det finns
            något som helst risk för missbruk om det förs in som en del av
            begreppet familjemedlem. Jag skulle kanske kunna få svar på det
            i Fredrick Federleys sista replik.
          </note>
          <note>
            Då kan han också ta in till exempel uppföljningen av rörlighetsdirektivets
            genomförande, där vi ska bort registreringskraven för EES-medborgare
            som vistas i Sverige längre tid än inom den initiala tidsramen
            för fri rörlighet. Man kan fråga sig detta: Om vi inte ska ha
            någon registrering över huvud taget, hur ska vi då kunna genomföra
            någon typ av efterkontroller? Då vet man ju inte ens hur länge
            de har befunnit sig i Sverige.
          </note>
          <note type="speaker">
            Anf. 152 FREDRICK FEDERLEY (C) replik:
          </note>
          <note>
            Herr talman! Det gläder mig att vi äntligen verkar hitta en förståelse
            för Sverigedemokraternas migrationspolitik: Så länge vi bara bygger
            mer får alltså fler komma i er värld. Jag tror inte att det finns
            något parti i denna kammare som över huvud taget tycker att det
            ska byggas mindre. Vi brottas på alla sätt med att öka byggandet,
            för vi ser en tilltagande bostadsbrist.
          </note>
          <note>
            Vi hoppas få se Sverigedemokraternas aktiva engagemang för att
            det byggs mer just med syfte att fler ska kunna få komma till
            Sverige. Jag välkomnar denna nyorientering från Sverigedemokraterna.
          </note>
          <note>
            När det gäller dem som befinner sig på våra gator och tigger
            är det som David Lång just nu gör att exploatera människor som
            befinner sig i den mest utsatta situationen av alla bland de människor
            som befinner sig inom EU-samarbetet. Det är inte så att de har
            flytt hit för att de tycker att det är kul att sitta på gatan.
            De har lämnat en situation där hemma som var så mycket värre att
            det faktiskt är bättre att sitta på Drottninggatan i vinterkylan
            och vänta på de kronor som några få väljer att ge.
          </note>
          <note>
            Om det är en bättre förutsättning säger det någonting om att
            vi ska lägga vårt engagemang i Europa framöver och gemensamt slåss
            för att bryta fattigdomen. Vi ska gemensamt slåss för att se till
            att alla får en likabehandling av sina medlemsstater. Det kan
            vi inte göra på något annat sätt än inom Europa. Jag tackar också
            för det nyväckta engagemanget från Sverigedemokraternas sida vad
            gäller Europa och alla människors lika rätt och värde där.
          </note>
          <note>
            När vi kommer till risken för att samboskapet skulle utnyttjas
            är det såklart så här om man har en människosyn som bygger på
            att människor per definition vill illa och vill gå vid sidan om
            reglerna. Då kan man göra det med vad som helst. Man kan köra
            för fort – fortare än regleringarna tillåter. Det finns de som
            bränner hemma fast det är förbjudet. Men lagstiftningen måste
            ju bygga på att vi accepterar den samlevnadsform som har varit
            den dominerande de senaste årtiondena i Sverige och behandlar
            dem som lever så lika som andra.
          </note>
          <note>
            När det gäller den sista frågan jag fick av David Lång, om registreringen,
            behöver man såklart en registrering om man har åsikten att människor
            ska kunna kastas ut ur ett land från den ena dagen till den andra.
            Om man inte har den åsikten är en registrering inte alls lika
            viktig.
          </note>
          <note type="speaker">
            Anf. 153 EMMA HENRIKSSON (KD):
          </note>
          <note>
            Herr talman! Jag vill inleda med att yrka bifall till utskottets
            förslag i de tre betänkandena och avslag på reservationerna.
          </note>
          <note>
            Jag hade tänkt inleda mitt anförande med att tala om hur trevligt
            det är för människor som kan hitta kärleken inte bara på mammas
            gata utan också någon annanstans i världen. Men efter det replikskifte
            vi nyss hörde, där vi fick veta att Sverigedemokraternas syn på
            romer som diskrimineras i andra EU-länder är att det är definitionen
            på en människa som dräller, mår jag fysiskt illa.
          </note>
          <note>
            Det må finnas människor i vårt samhälle som dräller. Jag kan
            bli lite upprörd när jag hör talas om en nyvuxen person som väljer
            att inte ta ett arbete därför att man känner att man inte riktigt
            har lust att jobba inom vissa branscher. Då kan vi prata om en
            människa som dräller. Det kan också gälla någon som väljer att
            tillbringa sin tid framför någon typ av fyrkantig elektronisk
            burk. Då dräller man.
          </note>
          <note>
            Men en människa som vill försörja sig och sin familj, som är
            diskriminerad i våra grannländer och som inte ser någon bättre
            utväg för att överleva än att sitta på gatan och be om våra allmosor
            – det är inte att drälla. Det är att visa för oss att vi har det
            fruktansvärt bra i vårt land och att vi har någonting som inte
            är alla människor förunnat.
          </note>
          <note>
            Det gör ont att gå förbi människorna på gatan. Det gör ont att
            se den som sitter i Tullinge centrum och försöker klämma fram
            ett leende i hopp om att det ska göra att någon väljer att ge
            några kronor. Jag möter många människor som säger: Gör någonting
            åt det här! Kan ni inte ta ert ansvar? Det gör så ont att se dem,
            och vi vill inte bli påminda om hur det ser ut i vår omedelbara
            närhet.
          </note>
          <note>
            Det är detta rörlighetsdirektivet handlar om. Genom att vi har
            öppnat våra gränser för rörligheten inom Europa konfronteras vi
            också med hur våra medmänniskor som bor nära oss faktiskt har
            det. Det gör ont att se. Men lösningen är inte att vi ska slippa
            se dem. Lösningen är att vi via EU, genom påtryckningar på de
            regimer som inte förmår att låta bli att diskriminera sina egna
            medborgare, ser till att de får så goda förutsättningar att de
            inte behöver förnedras. De ska inte behöva tigga i Stockholm,
            i Lindesberg eller var det nu må vara. Problemet är inte att vi
            behöver se dem. Problemet är att de inte hittar en bättre lösning
            för att överleva.
          </note>
          <note>
            Men som sagt handlar de här direktiven också om möjligheten för
            människor att under mycket lyckligare omständigheter röra sig
            över våra nationsgränser och få möjlighet att förenas med sin
            familj. För oss kristdemokrater är det också något väldigt viktigt.
            Familjen är nämligen samhällets viktigaste gemenskap. När den
            fungerar och är tillitsfull skänker den trygghet och stabilitet
            i en värld och en tillvaro som är både föränderlig och ibland
            ganska besvärlig. Fungerar inte familjen som en trygg bas kommer
            inte heller vårt samhälle att fungera.
          </note>
          <note>
            Vi kristdemokrater vill skapa ett familjevänligare samhällsklimat
            och står emot all form av familjefientlighet. Det är bra att vi
            öppnar upp för att en person som i Sverige fått status som flykting
            eller alternativt skyddsbehövande ska kunna få ställning som varaktigt
            bosatt i Sverige. Precis som Maria Ferm och flera andra har lyft
            upp innan är det viktigt att när man kommer från en tillvaro som
            inte är någonting annat än kaos och ångest ska man någon gång
            få landa och känna sig trygg. Det kommer det här att skapa ytterligare
            förutsättningar för.
          </note>
          <note>
            I replikskiftet mellan David Lång och Eva Lohman kom frågan upp
            om hur vi ska skapa förutsättningar för människor att integreras.
            David Lång beskrev hur det skulle bildas enklaver där människor
            inte vill lära sig svenska eller inte lär sig svenska. Min fråga
            till Sverigedemokraterna är då: Om det nu är så att ni på allvar
            vill ha en förbättrad integration, hur kommer det sig att ni motsätter
            er varje enskilt förslag som skulle leda till en förbättrad integration?
          </note>
          <note>
            Ni säger också, precis som i replikskiftet nyss, att samboskap
            är någonting farligt. Jag kan tycka att det är bra om människor
            väljer att ingå äktenskap. Vi vet att det är en stabil familjeform.
            Men det är inte på något sätt odefinierat vad samboskap är för
            något. Det är ett äktenskapsliknande förhållande. Det går att
            fuska med samboskap precis som det går att fuska med äktenskap.
            Vi vet att det förekommer fusk. Men innebär det att man ska exkludera
            dem som är ganska många som faktiskt av helt äkta kärlek vill
            leva sitt liv tillsammans? Det är inte något som vi kristdemokrater
            ställer oss bakom.
          </note>
          <note>
            De förslag som vi behandlar i dag är som sagt många, om än lite
            tekniska och kanske inte enorma i omfattning, men de är steg i
            rätt riktning. Precis som familjegemenskap kan spela stor roll
            för ett myndigt barn kan den även vara avgörande för en gammal
            förälder. Före 1996 fanns en möjlighet för föräldrar att återförenas
            med sina barn i Sverige. Den möjligheten kallades sista länken,
            och den togs bort av Socialdemokraterna. Vi kristdemokrater vill
            fortfarande att en sådan bestämmelse ska införas, och det kommer
            vi att fortsätta att arbeta för.
          </note>
          <note>
            Herr talman! Migrations- och asylpolitik är till sin natur gränsöverskridande.
            Därför behövs ett starkt internationellt samarbete, särskilt inom
            EU. Att inte ge familjer samma rätt som enskilda att röra sig
            utan låta dem vara bundna till en plats är moraliskt fel, ekonomiskt
            dumt och politiskt ohållbart.
          </note>
          <note type="speaker">
            Anf. 154 DAVID LÅNG (SD) replik:
          </note>
          <note>
            Herr talman! Naturligtvis blev jag angripen även nu. Begripen
            blev jag dock icke.
          </note>
          <note>
            Jag börjar med att besvara frågan om integration. Emma Henriksson
            frågade om vi vill ha integration och om vi ser något problem
            med etniska enklaver, som hon inte verkar tro existerar eller
            ens någonsin kommer att existera. Låt mig säga att sådana redan
            har bildats, och antalet utökas hela tiden. Emma Henriksson frågar
            varför Sverigedemokraterna säger nej till de här fantastiskt kostsamma
            integrationsprojekten som ständigt föreslås av regeringen och
            stöds av den rödgröna oppositionen om vi ser de här enklaverna
            som ett problem.
          </note>
          <note>
            Svaret är helt enkelt att vi inte vill ha någon integration.
            Vi har alltid varit emot det, och vi har aldrig frångått den principen.
            Vi vill ha assimilation. Vi vill skapa förutsättningar för att
            invandrare ska kunna bli en del av det svenska samhället, en del
            av den svenska nationen. Det är inte integration, utan det är
            assimilation. De ska alltså gå upp i den svenska nationen. Det
            är det som är själva poängen, men det kommer inte att ske. Integration
            är att svenskar ska anpassa sig efter de utlänningar som har kommit
            hit. De ska anpassa sig lite grann, vi ska anpassa oss lite grann,
            och så ska det bildas någonting helt nytt. Det är det som är integration,
            och det har vi alltid varit emot. Vi är som sagt för assimilation
            för att låta Sverige förbli Sverige.
          </note>
          <note>
            Emma Henriksson talade också om de tiggare som sitter på gatorna.
            Det finns säkert de som har åkt hit alldeles själva – jag vet
            inte exakt hur det går till – men det finns också mycket som tyder
            på att det faktiskt i flera fall är fråga om organiserade ligor
            som utnyttjar människor. Ju längre tid vi låter dem sitta kvar
            på gatorna, desto mer blir de utnyttjade.
          </note>
          <note>
            Har Emma Henriksson någonsin hört talas om det, och ser hon det
            som något problem över huvud taget?
          </note>
          <note type="speaker">
            Anf. 155 EMMA HENRIKSSON (KD) replik:
          </note>
          <note>
            Herr talman! Ja, jag har hört talas om det. Jag har också försökt
            undersöka vad som är fakta bakom de påståendena och ryktena. Den
            person som jobbar för regeringens räkning med att kartlägga hemlösheten
            i vårt land och det arbete som görs runt om i landets kommuner
            för att människor inte ska behöva leva hemlösa har också haft
            möjlighet att fördjupa sig i den här frågan. På ställe efter ställe
            runt om i hela vårt land möter han organisationer och människor
            som dagligen kommer i kontakt med de här personerna som på grund
            av omständigheterna i sitt hemland har tvingats att välja livet
            på svenska gator som tiggare, och han kan konstatera att det inte
            finns någon grund för påståendena om att det skulle vara ligor
            som ligger bakom.
          </note>
          <note>
            Organiserat kan det absolut vara, därför det är ofta människor
            från samma by som åker. De hjälper varandra eftersom det är en
            förutsättning för att de ska ha råd över huvud taget. Det är klart
            att de organiserar sig. Det är klart att de ger varandra tips
            om var man ska sitta och hur man ska bete sig för att skapa bäst
            möjlighet att få pengar. Själva betraktar de många gånger det
            här som ett jobb, det enda jobb som de är bevärdigade att lyckas
            få.
          </note>
          <note>
            Det är inte i första hand ett problem att vi möter dem. Det är
            ett problem att de tvingas in den i situationen, inte för att
            någon enskild människa tvingar dem i någon form av brottslighet,
            utan för att de är diskriminerade i sina hemländer. Det är tvånget.
          </note>
          <note type="speaker">
            Anf. 156 DAVID LÅNG (SD) replik:
          </note>
          <note>
            Herr talman! Om Emma Henriksson har ytterligare att säga när
            det gäller de frågor jag ställde i min första replik kan hon i
            sin andra replik också ta med det som jag frågade Eva Lohman om
            men inte fick något svar på. Jag fick ett par motfrågor, samma
            frågor som jag fick i hennes första replik.
          </note>
          <note>
            Den svenska regeringen och även den rödgröna oppositionen i Sverige
            väljer alltid att vinkla och tolka de direktiv som kommer från
            EU på minst möjliga fördelaktiga sätt för Sverige. Det är samtidigt
            avsevärt vanligare att andra länder väljer att anpassa sin lagstiftning
            efter både vad som står i direktivet och vad som är ändamålsenligt
            för det egna landet.
          </note>
          <note>
            Det är ganska märkligt att just vi här i Sverige ska vara så
            nitiska och självdestruktiva. Borde vi inte försöka ta efter och
            helt enkelt anpassa lagstiftningen på ett sätt som är ändamålsenligt
            för Sverige och inte bara är till vår nackdel?
          </note>
          <note type="speaker">
            Anf. 157 EMMA HENRIKSSON (KD) replik:
          </note>
          <note>
            Herr talman! Det är uppenbart att det är stor skillnad på hur
            sverigedemokrater och kristdemokrater ser på människor. När jag
            möter en människa som jag inte har mött förut ser jag en person
            som jag ännu inte känner, en potentiell vän, en människa som skulle
            kunna tillföra mitt liv någonting.
          </note>
          <note>
            Det är så vårt land har betraktat människor som har kommit hit,
            under årtionde efter årtionde, århundrade efter århundrade. Därför
            har vi i dag en massa saker som tillför vår kultur mycket – fredagspizza,
            för att ta ett enkelt men också vardagligt exempel.
          </note>
          <note>
            Jag tittade på ett avsnitt av programmet Skavlan – det är kanske
            någon annan som har sett det också – där en invandrare, i det
            här fallet en jurist från New York som hade kommit till Sverige
            på grund av kärlek, sade att hans stora problem är att han aldrig
            får komma in. Han blir aldrig bjuden på middag hos någon som är
            svensk. Han umgås bara med andra invandrare. Då är vi ändå ganska
            många svenskar som känner oss lika amerikaner och som tycker att
            vi har mycket gemensamt, men vi släpper inte in invandrare i våra
            hem, i våra liv, som personer som är en del av oss.
          </note>
          <note>
            Anledningen till att vi har enklaver i vårt land är i första
            hand för att vi inte låter människor bli en verklig del av vår
            gemenskap. Det är inte deras fel. Det är vårt ansvar.
          </note>
          <note>
            Överläggningen var härmed avslutad.
          </note>
          <note>
            16 § Bordläggning
          </note>
          <note>
            Följande dokument anmäldes och bordlades:
          </note>
          <note>
            17 § Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 27 mars
          </note>
          <note>
            Hans Hoff
          </note>
          <note>
            18 § Kammaren åtskildes kl. 19.21.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
