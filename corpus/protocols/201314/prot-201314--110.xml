<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--110</head>
          <docDate when="2014-05-09">2014-05-09</docDate>
        </div>
      </front>
      <body>
        <div>
          <note xml:id="i-RTtEFdbHtKajVGb3phCjPG">
            Riksdagens protokoll
          </note>
          <note xml:id="i-EJkAVXUuqaLTcD38roCF2e">
            2013/14:110
          </note>
          <note xml:id="i-XhE6uEV7DZKjuEe9D7Rq98">
            Fredagen den 9 maj
          </note>
          <note xml:id="i-5i2XBL6rRASsNHGAoKQxeh">
            Kl. 09:00 - 15:08
          </note>
          <note xml:id="i-4YuZ6YJnrHRj5DUQw8TNV3">
            1 § Anmälan om fördröjda svar på interpellationer
          </note>
          <note xml:id="i-W2mHehttYn3frkS4JNj8L9">
            Följande skrivelser hade kommit in:
          </note>
          <note xml:id="i-TPjm5JkCLNurkXcGu7Mmvb">
            Interpellation 2013/14:438
          </note>
          <note xml:id="i-JWWJdpDi6guhxADfpUnw3H">
            Interpellation 2013/14:438 Tullverkets framtid
          </note>
          <u xml:id="i-1455f1da2cffa55c-0" who="unknown">
            <seg xml:id="i-7Q6i9an6wVxZ5Jb3EyJAvK">
              Interpellationen kommer inte att kunna besvaras inom föreskriven
              tid.
            </seg>
          </u>
          <u xml:id="i-1455f1da2cffa55c-1" who="unknown">
            <seg xml:id="i-XDZLMEGMPyCXCa8dubomQu">
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note xml:id="i-J4QhrZJFU9txKBTjE7DTv6">
            Rikard Jermsten
          </note>
          <note xml:id="i-8rnrjLCQuM42MXqgyZprtH">
            Interpellation 2013/14:455
          </note>
          <note xml:id="i-4rKBbUduz1KR5EhttXkTgF">
            Interpellation 2013/14:455 Inskränkning av äganderätten vid sikfiske
          </note>
          <note xml:id="i-AxhEiBff1KgSQ2nRSiXJcJ">
            Interpellationen kommer att besvaras måndagen den 26 maj 2014.
          </note>
          <u xml:id="i-1455f1da2cffa55c-2" who="unknown">
            <seg xml:id="i-5KhvDm2qcqXgqSuHTZno9E">
              Skälet till dröjsmålet är tjänsteresor i Sverige.
            </seg>
          </u>
          <note xml:id="i-VVbMyrZ3KVLfQ5TcFJhXjP">
            Maria Wetterling
          </note>
          <note xml:id="i-Y6J4Cre4sTirfc4ULUjBrB">
            Interpellation 2013/14:459
          </note>
          <note xml:id="i-KGyoGbBhcgy2CVWXFRcXQL">
            Interpellation 2013/14:459 Högskolan Väst
          </note>
          <note xml:id="i-EjFjrcxWvTa7d7LEi4NTVv">
            Interpellationen kommer att besvaras måndagen den 2 juni 2014.
          </note>
          <u xml:id="i-1455f1da2cffa55c-3" who="unknown">
            <seg xml:id="i-B83anRpPKUAVsho5KQhHey">
              Skälet till dröjsmålet är sedan tidigare inbokade resor och engagemang.
            </seg>
          </u>
          <note xml:id="i-5KWkbNSwfM92napqnrppsx">
            Jan Björklund
          </note>
          <note xml:id="i-3NZY2HaawiCwRWUDxCphTw">
            Interpellation 2013/14:465
          </note>
          <note xml:id="i-8siPz81ZjSdn4jomDiuaYK">
            Interpellation 2013/14:465 Negativa konsekvenser av neddragningen
            på Arbetsmiljöverket
          </note>
          <note xml:id="i-3LvP8PEk228AA38gcyJjjC">
            Statsrådet Elisabeth Svantesson besvarar interpellationen den
            5 juni 2014.
          </note>
          <u xml:id="i-1455f1da2cffa55c-4" who="unknown">
            <seg xml:id="i-7mQUHYofGRCRfzfSsUAUW9">
              Skälet till dröjsmålet är sedan tidigare inbokade engagemang
              och resor som inte kan ändras.
            </seg>
          </u>
          <note xml:id="i-N4mTELRDjKDPmKMAXSd8U3">
            Monica Rodrigo
          </note>
          <note xml:id="i-ReBrNdAdP4LQdnKK9mLF1b">
            2 § Ärende för hänvisning till utskott
          </note>
          <note xml:id="i-Tdf6impHMawdpHNBYWJygr">
            Följande dokument hänvisades till utskott:
          </note>
          <note xml:id="i-K9yXm7ynVNJ1MvjtisNqj9">
            3 § Berättelse om verksamheten i Europeiska unionen 2013
          </note>
          <note type="speaker" xml:id="i-CHDxQ52Rk2J374PoHQwVC">
            Anf. 1 MARIE GRANLUND (S):
          </note>
          <u xml:id="i-1455f1da2cffa55c-5" next="i-1455f1da2cffa55c-33" who="Q3373324">
            <seg xml:id="i-RV8SSzC9bZbzh62jJLVT2S">
              Fru talman! När vi nu ska diskutera EU några timmar tänkte jag
              göra en tillbakablick till juni 1997. Då hade Europeiska socialdemokratiska
              partiet kongress i Malmö. Hela veckan präglades av framtidstro
              och optimism. Nästan alla av EU:s medlemsstater leddes av socialdemokratiska
              regeringschefer. Det var arbete och miljö som stod i fokus.
            </seg>
          </u>
          <u xml:id="i-1455f1da2cffa55c-6" prev="i-1455f1da2cffa55c-5" who="Q3373324">
            <seg xml:id="i-AVYE855jNFWprHZwykiVNd">
              Göran Persson var värd för mötet. Tony Blair höll som premiärminister
              ett av sina första anföranden utanför Storbritannien. Svend Auken,
              miljöminister i Danmark, höll ett brinnande anförande om klimat
              och miljö. Vi trodde att politik skulle göra skillnad i Europa,
              och vi trodde på framtiden.
            </seg>
          </u>
          <u xml:id="i-1455f1da2cffa55c-7" prev="i-1455f1da2cffa55c-5" who="Q3373324">
            <seg xml:id="i-CbPkPpRQE33JBRxLUwu9u8">
              I dag ser vi ett Europa som har blivit väldigt sargat. Finanskrisen
              slog till och har lett till en social kris. I dag är 26 miljoner
              människor arbetslösa, och av dem är sex miljoner under 25 år.
              Europa skakar. Det har varit 15 år av konservativt styre. Det
              är många människor som far illa och många människor som är fråntagna
              sitt hopp och sin framtid.
            </seg>
          </u>
          <u xml:id="i-1455f1da2cffa55c-8" prev="i-1455f1da2cffa55c-5" who="Q3373324">
            <seg xml:id="i-BzpQzeEyfrF2oziy9MsE9D">
              Det är vad valet om några veckor handlar om. Det är inte om vi
              ska vara med i EU eller inte det handlar om, om vi förstår vad
              kommissionen gör eller vad parlamentet gör, utan det handlar om
              ett vägval för Europa. Jag skulle vilja säga att det är helt okej
              att man har röstat nej till EU eller EMU eller att man misstror
              projektet. Det vi nu har att rösta om på söndag om två veckor
              är vilket vägval vi gör.
            </seg>
          </u>
          <u xml:id="i-1455f1da2cffa55c-9" prev="i-1455f1da2cffa55c-5" who="Q3373324">
            <seg xml:id="i-PTZSKmf8bTaJUZxfcGd9Dp">
              Det handlar om mer marknad eller solidaritet. Det handlar om
              man är för svenska kollektivavtal. Det handlar om att arbeta för
              jobben och tuffare miljö- och klimatmål. Dessutom handlar det
              om att stänga ute extrema högerpartier som Gyllene gryning, Jobbik
              med flera.
            </seg>
          </u>
          <u xml:id="i-1455f1da2cffa55c-10" prev="i-1455f1da2cffa55c-5" who="Q3373324">
            <seg xml:id="i-CthKadwjvFpfFmjdhS5mFe">
              Fru talman! När det gäller EU:s utrikespolitik tänkte jag koncentrera
              mig på två frågor. Den första gäller det södra grannskapet. Vi
              driver självklart en demokratikamp där. Välståndsklyftan över
              Medelhavet måste helt enkelt motverkas. Det är det viktigaste
              sättet att åstadkomma lugn, ro och demokrati. Drunkningskatastrofen
              vid Lampedusa var endast en av alltför många händelser som EU
              i högre grad borde ha kunnat undvika.
            </seg>
          </u>
          <u xml:id="i-1455f1da2cffa55c-11" prev="i-1455f1da2cffa55c-5" who="Q3373324">
            <seg xml:id="i-USKedJKvo5QQyMpiDXLYvT">
              Unionens jordbrukspolitik måste förändras. Utbytet och kontakterna
              mellan människor måste öka. Det handlar om att främja demokratisk
              utveckling och därigenom skapa ekonomisk och social utveckling
              i Afrika. Det är något av det viktigaste som står på vår dagordning.
            </seg>
          </u>
          <u xml:id="i-1455f1da2cffa55c-12" prev="i-1455f1da2cffa55c-5" who="Q3373324">
            <seg xml:id="i-RBbcnfzc9HuLs8cMSPwf8y">
              Jag kommer så till frågan om Israel och Palestina. Såväl israeler
              som palestinier drömmer om att få leva i trygghet och kunna skapa
              sig en framtid i sina respektive erkända stater. Om inte den israeliska
              bosättningspolitiken upphör kommer detta att stanna vid att vara
              en dröm.
            </seg>
          </u>
          <u xml:id="i-1455f1da2cffa55c-13" prev="i-1455f1da2cffa55c-5" who="Q3373324">
            <seg xml:id="i-5raQhgsyURbSyb3GGcwEMX">
              Jag är glad över den svenska regeringens hållning att man välkomnar
              ett samarbete och ett närmande mellan Fatah och Hamas. Om omvärlden
              ena minuten säger att de ska samarbeta och nästa minut säger att
              de inte ska samarbeta är det palestinierna som är de stora förlorarna.
            </seg>
          </u>
          <u xml:id="i-1455f1da2cffa55c-14" prev="i-1455f1da2cffa55c-5" who="Q3373324">
            <seg xml:id="i-6Uga3wXheK7HQeASTHQh4M">
              Vi har självklart samma krav som alltid. Det handlar om att erkänna
              staten Israel, att häva ockupationen, att palestinska flyktingar
              måste ges rätt att återvända och att östra Jerusalem är den självklara
              huvudstaden i en palestinsk stat.
            </seg>
          </u>
          <u xml:id="i-1455f1da2cffa55c-15" prev="i-1455f1da2cffa55c-5" who="Q3373324">
            <seg xml:id="i-B1fKPHnSN5RVqwMsruxman">
              Vi tycker däremot att det är tråkigt att regeringen inte driver
              en ursprungsmärkning av varor från ockuperade områden. Dessa varor
              från ockuperade områden borde inte omfattas av handelsavtalet
              mellan Sverige och Israel och dess förmåner. Jag beklagar att
              den svenska regeringen inte driver detta.
            </seg>
          </u>
          <u xml:id="i-1455f1da2cffa55c-16" prev="i-1455f1da2cffa55c-5" who="Q3373324">
            <seg xml:id="i-WV8Ug3YJEA8vB8YJQ4gD7i">
              Vi säger också att EU bör ta fram mekanismer för att stoppa finansiella
              transaktioner till bosättarna för att markera mot bosättningspolitiken.
            </seg>
          </u>
          <u xml:id="i-1455f1da2cffa55c-17" prev="i-1455f1da2cffa55c-5" who="Q3373324">
            <seg xml:id="i-D7eJcbJrq3pK2gi4ALyw5d">
              Fru talman! När vi nu har demokrati- och EU-ministern här i kammaren,
              där hon sedan ska hålla ett anförande, vill jag uttala vår uppskattning
              av det jobb som demokrati- och EU-ministern gör för bland annat
              Europas romer. Vi har samma uppfattning att man måste hitta någon
              form av mekanism för att stoppa den jakt på romer som pågår i
              Europa och att de länder som har blivit medlemmar i Europeiska
              unionen tar sitt ansvar. Jag vill ge en eloge till demokratiministern
              för detta arbete.
            </seg>
          </u>
          <u xml:id="i-1455f1da2cffa55c-18" prev="i-1455f1da2cffa55c-5" who="Q3373324">
            <seg xml:id="i-F4uEndg1nsCB3iNcxzGvp6">
              Fru talman! Jag skulle däremot vilja att demokrati- och EU-ministern
              med samma engagemang också skulle jobba för mänskliga rättigheter
              i Sverige. Jag talar då om fackliga rättigheter och föreningsrätten.
              Det handlar om att människor har en möjlighet att sluta sig samman,
              får lov att engagera sig och får lov att vidta fackliga stridsåtgärder.
              Utan fackliga stridsåtgärder blir det inte väldigt mycket av den
              fackliga kampen.
            </seg>
          </u>
          <u xml:id="i-1455f1da2cffa55c-19" prev="i-1455f1da2cffa55c-5" who="Q3373324">
            <seg xml:id="i-BW6cD2M6yAcievaNF3Luox">
              I november 1994 stod jag och delade ut ja-sedlar för ja-sidan
              vid Monbijouskolan i Malmö. På kvällen kunde vi se att ja-sidan
              hade vunnit. Jag är väldigt osäker på om ja-sidan hade vunnit
              om man då visste vad som sedan skulle hända med de svenska kollektivavtalen.
              Det var många frågor som diskuterades inför EU-inträdet. Det handlade
              om att bevara Systembolagets monopol, införselregler och den lilla
              frågan om det svenska snuset. Det handlade också om de svenska
              kollektivavtalen.
            </seg>
          </u>
          <u xml:id="i-1455f1da2cffa55c-20" prev="i-1455f1da2cffa55c-5" who="Q3373324">
            <seg xml:id="i-JUMSK8pXfaLCinDnmwLKVG">
              I november 1994 när jag stod och delade ut ja-sedlar hade jag
              ingen aning om och kunde inte tro att det sedan skulle komma en
              dom som sade att den fria rörligheten är överordnad fackliga rättigheter
              och fackets möjligheter att vidta stridsåtgärder.
            </seg>
          </u>
          <u xml:id="i-1455f1da2cffa55c-21" prev="i-1455f1da2cffa55c-5" who="Q3373324">
            <seg xml:id="i-9HLhjb83TvffGhkzX6gekN">
              Vår grundinställning i arbetarrörelsen och inom socialdemokratiska
              partiet är att vi inte ska konkurrera med låga löner och dålig
              arbetsmiljö. Vi ska konkurrera med kunskap och framtidsinvesteringar.
              Därför måste vi också få ordning och reda på den svenska arbetsmarknaden
              såväl som den europeiska arbetsmarknaden.
            </seg>
          </u>
          <u xml:id="i-1455f1da2cffa55c-22" prev="i-1455f1da2cffa55c-5" who="Q3373324">
            <seg xml:id="i-KQ3eApHUVYQzqVTp4qDcQd">
              Nuvarande ordning slår mot företagen där seriösa företag konkurreras
              ut av illojala och oseriösa företag. Det riskerar att leda till
              lönedumpning i landet där lönerna hela tiden kommer att sjunka.
            </seg>
          </u>
          <u xml:id="i-1455f1da2cffa55c-23" prev="i-1455f1da2cffa55c-5" who="Q3373324">
            <seg xml:id="i-84VNJtYhpX1YpGygjTTVao">
              Men det slår också mot de människor som kommer hit för att arbeta,
              som får helt andra lönenivåer än de svenska arbetarna har. De
              som kommer hit från Polen, Tjeckien eller någon annanstans för
              att arbeta är självklart hjärtligt välkomna. Men det är svenska
              lagar och avtal som ska gälla. Bussen kostar lika mycket, maten
              kostar lika mycket och hyran kostar lika mycket för människor
              som kommer från andra länder. Varför ska de vara lägre betalda?
              Det är en fråga som jag skulle vilja rikta till de borgerliga.
            </seg>
          </u>
          <u xml:id="i-1455f1da2cffa55c-24" prev="i-1455f1da2cffa55c-5" who="Q3373324">
            <seg xml:id="i-94qw2EoK2Ub2JuCozmo7AS">
              Lavaldomen slog som sagt ned som en bomb. I dagarna har detta
              diskuterats mycket i partiledardebatter och på andra ställen.
              Jag skulle vilja säga att det är en total sammanblandning av vanlig
              arbetskraftsinvandring, utstationering av arbetstagare och företagsetablering
              – allt i en enda sörja. Det vi talar om är utstationering av arbetskraft
              i Sverige. Den tillfälliga arbetskraften ska ha samma regler;
              det är svenska lagar och regler som gäller i Sverige.
            </seg>
          </u>
          <u xml:id="i-1455f1da2cffa55c-25" prev="i-1455f1da2cffa55c-5" who="Q3373324">
            <seg xml:id="i-QzTSsJnVgZB7HPZihX55K6">
              Den tidigare arbetsmarknadsministern Sven Otto Littorin förstod
              detta och gjorde flera inlägg till EU för att kunna vidmakthålla
              denna ordning. Nu har den borgerliga regeringen bytt fot och talar
              om protektionism och att detta skulle vara emot den fria rörligheten.
              Jag skulle vilja fråga de borgerliga varför ni har bytt fot. Varför
              har de ställningstaganden ni gjorde för några år sedan helt plötsligt
              blivit protektionism i stället?
            </seg>
          </u>
          <u xml:id="i-1455f1da2cffa55c-26" prev="i-1455f1da2cffa55c-5" who="Q3373324">
            <seg xml:id="i-GqV4UDgBEtA1xw63PorFyF">
              När svenska ungdomar åker till Norge ska de självfallet ha norska
              löner. Det är självklart att polska byggnadsarbetare som kommer
              till Sverige ska ha svenska löner. När en städerska kommer hit
              från Tjeckien ska hon ha samma rättigheter som en svensk arbetare
              har. Det är det som konflikten handlar om – ingenting annat.
            </seg>
          </u>
          <u xml:id="i-1455f1da2cffa55c-27" prev="i-1455f1da2cffa55c-5" who="Q3373324">
            <seg xml:id="i-MhQPEKWcj9Lrah8A6HVXJk">
              Vi vill återföra ansvaret för lönebildningen till arbetsmarknadens
              parter. Det ska inte ligga på EU-nivå. Det är därför vi säger
              att man måste tillföra ett socialt protokoll, som det heter, till
              nuvarande fördrag. Det finns också ett tillkännagivande i Sveriges
              riksdag om detta. Det är viktigt att reda ut hur det ser ut på
              arbetsmarknaden om vi ska kunna konkurrera med andra länder.
            </seg>
          </u>
          <u xml:id="i-1455f1da2cffa55c-28" prev="i-1455f1da2cffa55c-5" who="Q3373324">
            <seg xml:id="i-EjgcYpn2bJEVNnJRaHiibg">
              Fru talman! Den sociala situationen i EU är en katastrof. Massarbetslösheten
              har brett ut sig, och det handlar om stora tragedier för många
              människor. Vi säger att det självklart är viktigt att ha en stabil
              ekonomi, men man kan inte heller ägna sig åt ensidiga åtstramningar.
              Man måste investera såväl i de olika länderna som i EU. Vi måste
              ställa om klimatet. Vi måste ändra jordbruksstödet så att det
              blir mindre och i stället går till produktiva investeringar. Vi
              måste höja kvinnors förvärvsfrekvens. Om kvinnor skulle jobba
              lika mycket som män skulle EU tjäna tiotusentals miljarder euro.
            </seg>
          </u>
          <u xml:id="i-1455f1da2cffa55c-29" prev="i-1455f1da2cffa55c-5" who="Q3373324">
            <seg xml:id="i-HmJjQQuaB4QDRExhRzpRJU">
              Det viktigaste krav som vi går till val på såväl i Sverige som
              i EU är att införa en ungdomsgaranti: Ingen ung ska behöva gå
              arbetslös. Alla unga ska erbjudas antingen jobb, utbildning eller
              praktik. Jag beklagar att den borgerliga regeringen inte tycker
              att detta är en viktig åtgärd.
            </seg>
          </u>
          <u xml:id="i-1455f1da2cffa55c-30" prev="i-1455f1da2cffa55c-5" who="Q3373324">
            <seg xml:id="i-PbRPAPX8oDRLdg45Rwc3S2">
              Fru talman! Det är också viktigt att främja rörlighet och handelsutbyte.
              Eftersom frågan säkert kommer upp här vill jag passa på att säga
              att vi tycker att det är viktigt att ett handelsavtal mellan EU
              och USA kommer till stånd. Det kan leda till många nya jobb och
              förbättra för många företag. Men vi kan självklart aldrig gå med
              på att någon form av investerarskydd skulle överordnas demokratiskt
              fattade beslut. Jag förutsätter att regeringen på olika sätt driver
              på för att undanröja detta, om det nu är på det sättet, så att
              vi verkligen kan få till stånd ett handelsavtal mellan EU och
              USA.
            </seg>
          </u>
          <u xml:id="i-1455f1da2cffa55c-31" prev="i-1455f1da2cffa55c-5" who="Q3373324">
            <seg xml:id="i-PF7cLz5tE9sfUcPXP4fV1P">
              Fru talman! Miljö och klimat är vår tids ödesfråga. Om inte vi
              agerar riskerar vi ett sämre liv både för oss och för kommande
              generationer. Om vi agerar skapar vi tvärtom nya möjligheter till
              nya och moderna jobb. Här finns det mer än någonsin behov av internationella
              överenskommelser och åtaganden.
            </seg>
          </u>
          <u xml:id="i-1455f1da2cffa55c-32" prev="i-1455f1da2cffa55c-5" who="Q3373324">
            <seg xml:id="i-87efngVFUM4r3U2Rh76Lp2">
              Det är därför en skam att EU nu alltmer tar av sig ledartröjan
              i arbetet med miljö- och klimatpolitiken. Sverige, som tidigare
              har varit en pådrivande kraft, har nu på Moderaternas order ställt
              sig vid sidan om. Vi tycker i stället att det är viktigt att satsa
              på miljöteknik, att förbjuda kemikalier som är farliga för miljön
              och att ha bindande mål för halverade utsläpp, förnybar energi
              och energieffektivisering.
            </seg>
          </u>
          <u xml:id="i-1455f1da2cffa55c-33" prev="i-1455f1da2cffa55c-5" who="Q3373324">
            <seg xml:id="i-7gsy2EB7ZcY5vHZK96tvDM">
              Fru talman! Sverige och Europa är djupt ojämlikt. Det finns stora
              orättvisor. Men det finns en dag då vi alla är lika mycket värda
              oavsett kön, klass eller sexuell läggning. Det är på valdagen.
              Jag skulle vilja uppmana dem som lyssnar på den här debatten att
              gå och rösta. Alla röster räknas, så kasta inte bort din röst!
            </seg>
          </u>
          <note type="speaker" xml:id="i-9UuoDbVq69oocPLDHan6A3">
            Anf. 2 BODIL CEBALLOS (MP):
          </note>
          <u xml:id="i-1455f1da2cffa55c-34" next="i-1455f1da2cffa55c-56" who="Q4942281">
            <seg xml:id="i-UNsA6NCaAXdBWRvUpGiK5U">
              Fru talman! Det händer mycket i EU på ett år. Det visar skrivelsen;
              det är en tjock lunta. Det finns det som är positivt, och det
              finns det som är negativt. Jag kommer att koncentrera mig på två
              delar i EU-politiken där jag tycker att det finns mycket att göra
              för att förbättra EU:s politik. Det är två delar som också sammanfaller
              med vad Miljöpartiet prioriterar i årets valrörelse till EU-parlamentet.
              Det handlar om två frågor som vi anser att vi måste hitta en lösning
              på under de kommande fem åren, det vill säga under den kommande
              mandatperioden.
            </seg>
          </u>
          <u xml:id="i-1455f1da2cffa55c-35" prev="i-1455f1da2cffa55c-34" who="Q4942281">
            <seg xml:id="i-V3z4XyvUzF66L3muAGxhWJ">
              Den första är klimatet. Enligt FN:s klimatpanel har vi fem sex
              år på oss att vända utvecklingen för att inte nå en situation
              där temperaturhöjningen i världen överstiger två grader. Två grader
              är det mål som världssamfundet tillsammans har satt upp, även
              om redan två grader kommer att innebära att vissa låglänta områden
              och önationer inte längre kommer att existera när havsnivån höjs.
              För deras skull borde målet vara satt vid 1,5 grader, men det
              verkar tyvärr som om det redan är kört att vi ska klara det med
              tanke på hur lite som görs i världen för att faktiskt minska utsläppen.
            </seg>
          </u>
          <u xml:id="i-1455f1da2cffa55c-36" prev="i-1455f1da2cffa55c-34" who="Q4942281">
            <seg xml:id="i-4v2oikRxr63TSAMuEVJUmm">
              Miljöpartiets förslag när EU skulle ta sina tre klimatmål var
              60 procent minskningar av utsläpp, 45 procent förnybart och 40
              procent effektiviseringar. Regeringen och EU lade sig på en helt
              annan nivå, det vill säga 40 procent reducering, 27 procent förnybart
              och 0 procent effektivisering. Dessutom är målet om förnybart
              sekundärt i förhållande till reducering, vilket i praktiken kommer
              att innebära att kol och olja ersätts av gas, som ger mindre utsläpp
              på kort sikt men som fortfarande är ett fossilt bränsle. Varför
              inte göra rätt från början när man ändå antar nya mål?
            </seg>
          </u>
          <u xml:id="i-1455f1da2cffa55c-37" prev="i-1455f1da2cffa55c-34" who="Q4942281">
            <seg xml:id="i-HVRKgQNi9Pif4ACgpD8ezK">
              I dagsläget, när vi talar om faran med det europeiska beroendet
              av rysk gas och olja och ser att många av EU-länderna inte vill
              införa kännbara sanktioner mot Ryssland med anledning av Ukrainakrisen,
              är det ännu mer märkligt att insikten om vikten av att fasa ut
              nämnda beroende – såväl för klimatet som av rent säkerhetspolitiska
              skäl – inte har större betydelse i europeisk politik.
            </seg>
          </u>
          <u xml:id="i-1455f1da2cffa55c-38" prev="i-1455f1da2cffa55c-34" who="Q4942281">
            <seg xml:id="i-WGsAhPf8tNuiyQXBVUnPaU">
              Vi var många som varnade för konsekvenserna av den rysk-tyska
              gasledningen Nordstream som passerar utanför Gotland. Att bygga
              en gasledning i havet är mycket kostsamt, och för att investeringen
              ska vara lönsam behöver den ha en livslängd på ca 50 år. Vi talade
              om det galna i projektet av både klimat- och säkerhetspolitiska
              skäl. 50 års leveranser innebär 50 år av fortsatt förbränning
              av fossila bränslen. Det innebär att Ryssland kan använda leveranser
              som påtryckningsmedel, att leveranser kan strypas och att Tysklands
              energisystem kommer ur balans.
            </seg>
          </u>
          <u xml:id="i-1455f1da2cffa55c-39" prev="i-1455f1da2cffa55c-34" who="Q4942281">
            <seg xml:id="i-R8BT9tmdUniQFHzfn4GbYD">
              Ryssland kan självfallet använda energileveranser som ett vapen
              mot EU-länder, precis som man gör i till exempel Ukraina. Lösningen
              på den sortens krigföring är att ersätta de fossila bränslena
              med förnybara. Att bygga nya ledningar som passerar andra länder,
              och där oljan och gasen kommer från någon annan, kan lösa problemen
              kortsiktigt men inte på lång sikt.
            </seg>
          </u>
          <u xml:id="i-1455f1da2cffa55c-40" prev="i-1455f1da2cffa55c-34" who="Q4942281">
            <seg xml:id="i-Ntp8QRFkEiLwtnPm6q7w46">
              När det gäller klimatet krävs bindande mål för minskade utsläpp
              av växthusgaser i EU precis som i Sverige. Vi behöver införa ett
              klimatpolitiskt ramverk med en stabil och långsiktig klimatpolitik
              med tydliga spelregler. Ett klimatpolitiskt ramverk innebär att
              all EU:s politik måste följa de mål som EU sätter för minskade
              utsläpp av växthusgaser. Ramverket ska sätta successiva mål för
              EU:s minskade utsläpp så att utsläppen är nära noll 2015. Miljöpartiet
              anser att målet till 2030 ska vara, som jag redan sagt, att minska
              utsläppen med 60 procent inom EU jämfört med 1990 års nivåer.
              Ramverket bör innehålla bindande utsläppstak, tydliga regler och
              en oberoende kontroll.
            </seg>
          </u>
          <u xml:id="i-1455f1da2cffa55c-41" prev="i-1455f1da2cffa55c-34" who="Q4942281">
            <seg xml:id="i-DbYha55Ebg2KKD35pQzgjT">
              Förutom det vi gör för att minska mängden utsläpp i EU-länderna,
              bygga ut de förnybara alternativen och effektivisera vår egen
              energianvändning har EU ett stort ansvar att förebygga ökade utsläpp
              i världens fattigare länder. Det är vi i den rika delen av världen
              som har orsakat klimatpåverkan, och vi har därför ett ansvar att
              se till att människor i fattigare länder får del av samma välstånd
              som vi utan att behöva ta omvägen över de fossila bränslena.
            </seg>
          </u>
          <u xml:id="i-1455f1da2cffa55c-42" prev="i-1455f1da2cffa55c-34" who="Q4942281">
            <seg xml:id="i-PHzCXyfAsAmymfkQdsWbMj">
              Många länder har stora fyndigheter att exploatera som kan ta
              dem ur fattigdom – om de exploateras på ett sätt så att vinsterna
              stannar i länderna förstås. Men världen är i dag i en situation
              där vi måste minska mängden fossila bränslen generellt om vi ska
              klara tvågradersmålet. Därför har EU ett stort ansvar att i klimatförhandlingarna
              i Paris nästa år vara en positiv aktör för tuffare och bindande
              regler men också att genom sin handels-, utrikes- och utvecklingspolitik
              bidra med en massiv överföring av ren teknik och teknikkunnande
              till länder i utveckling. Bara tillsammans kan vi klara av att
              ge en dräglig tillvaro till hela jordens befolkning och till våra
              barn och barnbarn.
            </seg>
          </u>
          <u xml:id="i-1455f1da2cffa55c-43" prev="i-1455f1da2cffa55c-34" who="Q4942281">
            <seg xml:id="i-XfrAAGEMF2Sq8ug53pgcQ">
              Tyvärr har vi ett antal EU-länder som inte slänger grus utan
              stenblock i maskineriet när det gäller att komma överens på EU-nivå.
              Därför hoppas jag att det i det nya Europaparlamentet kommer att
              finnas många med en klar bild av att vi måste klara klimatutmaningen
              under den här mandatperioden. Jag hoppas förstås se många gröna
              ledamöter från Europas länder i parlamentet men också att övriga
              svenska partiers ledamöter faktiskt strider för klimatet och miljön
              i sina partigrupper trots motstånd från kolleger i den egna europeiska
              partigruppen. För min del är det lätt. Jag vet att alla i den
              gröna gruppen har samma bild som jag av vad som behöver göras
              för att klara klimatet.
            </seg>
          </u>
          <u xml:id="i-1455f1da2cffa55c-44" prev="i-1455f1da2cffa55c-34" who="Q4942281">
            <seg xml:id="i-Ade4Fi8eDWTT5582smBbEL">
              Fru talman! Den andra frågan som också behöver få en lösning
              under mandatperioden är alla drunkningskatastrofer i Medelhavet
              och Atlanten. Det är inte värdigt att en rik kontinent gör det
              så omöjligt för människor att komma till Europa att de ska behöva
              riskera livet för att komma hit. Och jag menar då både de som
              flyr krig och konflikt och de som flyr fattigdom och/eller klimatpåverkan.
            </seg>
          </u>
          <u xml:id="i-1455f1da2cffa55c-45" prev="i-1455f1da2cffa55c-34" who="Q4942281">
            <seg xml:id="i-Jo6MLNABmArdkcUkvEXwa5">
              När Lampedusatragedin inträffade blev det som en varningsklocka
              för de flesta, men den är bara en i raden av hundratals tragedier
              som inträffat de senaste åren då desperata människor gett sig
              av i skrangliga båtar på väg till Kanarieöarna eller Sydeuropa.
              Människosmuggling har blivit en lukrativ affär, och många människosmugglare
              är oerhört hänsynslösa i sitt utnyttjande av människor på flykt.
              Människosmugglingen är en business som göds av EU:s allt striktare
              asyl- och flyktingpolitik. Det bästa sättet att bekämpa den verksamheten
              är att öppna gränserna igen, som det var tidigare. För inte så
              många år sen var det ju möjligt att komma till Europa med färjan
              i stället för med människosmugglarnas båtar. Ungdomar från Nord-
              och Västafrika var ett vanligt inslag på till exempel den spanska
              landsbygden där de jobbade några månader per år i jordbruket eller
              i byggbranschen.
            </seg>
          </u>
          <u xml:id="i-1455f1da2cffa55c-46" prev="i-1455f1da2cffa55c-34" who="Q4942281">
            <seg xml:id="i-VRmmg3L98FmBXaH5P5yt3V">
              Spanien hade innan den ekonomiska krisen behov av mängder av
              invandrare varje år för att klara den då höga tillväxttakten.
              Genom att jobba några månader per år i EU kunde de försörja sina
              familjer på hemmaplan, betala sina studier, kosta på sig en medicinsk
              behandling etcetera. Men i takt med att EU beslutade sig för att
              stänga gränserna alltmer slogs möjligheterna för såväl flyktingar
              som arbetskraftsinvandrare att komma till Spanien och övriga EU-länder
              alltmer ut även om behoven både i enskilda EU-länder och i ursprungsländerna
              var desamma. I stället ser vi nu återkommande drunkningstragedier.
            </seg>
          </u>
          <u xml:id="i-1455f1da2cffa55c-47" prev="i-1455f1da2cffa55c-34" who="Q4942281">
            <seg xml:id="i-HgnrvbFmFowAmeEtg1R1GR">
              Miljöpartiet vill se ett öppet och humant Europa. Människor ska
              känna sig välkomna hit oavsett om de kommer för att arbeta, studera,
              återförenas med sin familj eller söka asyl. Miljöpartiet står
              upp för fri rörlighet både för människor inom EU och för dem som
              kommer utifrån.
            </seg>
          </u>
          <u xml:id="i-1455f1da2cffa55c-48" prev="i-1455f1da2cffa55c-34" who="Q4942281">
            <seg xml:id="i-LGwXkFe5UTCs5YEhtzqpd">
              Som redan indirekt framgått av det jag har sagt har det blivit
              alltmer slutet. Ett antal EU-länder har gått i bräschen för att
              tvinga igenom att murarna ska bli högre. Till exempel har Frankrike
              varit drivande i det arbetet, då regeringen har anammat det främlingsfientliga
              partiet Front Nationals dagordning för att inte förlora röster
              i hemlandet. Det här är tyvärr alltför vanligt i EU-länderna,
              dock inte i Sverige som tur är.
            </seg>
          </u>
          <u xml:id="i-1455f1da2cffa55c-49" prev="i-1455f1da2cffa55c-34" who="Q4942281">
            <seg xml:id="i-2whMHkq5hiUqenV3UT4UdX">
              Gränserna har förstärkts med krav på högre murar och försök att
              stoppa flyktingar redan innan de hunnit in på europeiskt vatten.
              Frontex uppgift är inte att rädda liv. Frontex uppgift är att
              hindra människor från att komma hit. De som väl tar sig hit riskerar
              att med hjälp av återvändandeklausuler som tecknas med olika länder
              snabbt förpassas tillbaka till den plats som de kom från eller
              som de passerat på sin väg mot Europa.
            </seg>
          </u>
          <u xml:id="i-1455f1da2cffa55c-50" prev="i-1455f1da2cffa55c-34" who="Q4942281">
            <seg xml:id="i-7arF4z5YCxAygSZKx8u5UH">
              Det finns mycket att berätta om vad som hänt människor som tvingats
              tillbaka mot sin vilja, men det ska jag inte göra i dag. Jag nöjer
              mig med att berätta att många tvingas fly vidare igen. Vissa som
              nekats asyl i Sverige har till och med blivit kvotflyktingar i
              FN sedan. Många har också dödats vid hemkomsten. Vi har inget
              uppföljningsansvar för dem vi skickar tillbaka från EU-länderna,
              och det tycker jag är märkligt.
            </seg>
          </u>
          <u xml:id="i-1455f1da2cffa55c-51" prev="i-1455f1da2cffa55c-34" who="Q4942281">
            <seg xml:id="i-5fcGF8EczmUsiquYgqbRst">
              Vissa som har lyckats ta sig hit hamnar i fruktansvärda, fängelseliknande
              flyktinganläggningar i södra Europa i väntan på avvisning. Andra
              blir beskjutna av polis när de simmande försöker ta sig till de
              spanska enklaverna Ceuta och Melilla på Nordafrikas kust. De simmar
              eftersom stängslen runt omkring är höga och försedda med rakblad.
              15 människor dog för inte så länge sedan.
            </seg>
          </u>
          <u xml:id="i-1455f1da2cffa55c-52" prev="i-1455f1da2cffa55c-34" who="Q4942281">
            <seg xml:id="i-VLEaUNmYYBQKuDj9A4nxTz">
              Gränspolisen i Spanien försvarar sitt agerande, men den svenska
              EU-kommissionären Malmström har tagit Spanien i örat, och hon
              har blivit mäkta impopulär på kuppen bland de styrande i Spanien.
            </seg>
          </u>
          <u xml:id="i-1455f1da2cffa55c-53" prev="i-1455f1da2cffa55c-34" who="Q4942281">
            <seg xml:id="i-81ZUeqoPEDbt9RcoofLEst">
              Det enda sättet att lösa situationen med alla som dör på vägen
              är att skapa lagliga vägar in i unionen. De som kommer från krig
              och konflikt har rätt att söka asyl i andra länder, men de förvägras
              effektivt den rätten genom den europeiska utestängandepolitiken
              med Dublinförordningen, transportöransvar, Frontex med mera. Det
              behövs en totalförändring av europeisk asylhantering. En början
              är att införa ett asylvisum så att människor kan söka visum för
              att söka asyl i ett land utanför EU, alltså innan de kommer in
              i EU. Det behövs också en ändring av EU:s arbetskraftsinvandring
              så att det blir lättare att söka jobb och därmed få uppehållstillstånd
              redan innan man kommer in i EU. För oss är det självklart att
              det handlar om både låg- och högutbildade. Vi ska inte bara plocka
              russinen ur kakan och på så sätt bidra till brain drain i fattigare
              länder.
            </seg>
          </u>
          <u xml:id="i-1455f1da2cffa55c-54" prev="i-1455f1da2cffa55c-34" who="Q4942281">
            <seg xml:id="i-2t3xd4dc69gkRx6nqCveoL">
              Fru talman! När jag nu kom in på fattigare länder vill jag fortsätta
              tala om en viktig aspekt i migrationspolitiken, och det är att
              det finns anledningar till att människor söker sig till oss. Krig,
              konflikter, förtryck, fattigdom och klimatpåverkan är några men
              mycket vanliga exempel. De flesta kommer inte för att de vill.
              Syrien är ett mycket tydligt exempel på ett land som människor
              behöver lämna på grund av krig. De flesta tas emot av länderna
              i närområdet. Bara ett fåtal i sammanhanget har tagit sig till
              Europa. Att förneka människor rätten att rädda sina barn och sig
              själva undan död och misär är inte värdigt, och ändå tar väldigt
              få EU-länder emot flyktingar från Syrien. Det är inte acceptabelt.
            </seg>
          </u>
          <u xml:id="i-1455f1da2cffa55c-55" prev="i-1455f1da2cffa55c-34" who="Q4942281">
            <seg xml:id="i-Xd5zpLRSCUpjAqtanfXN9V">
              Men alla flyr inte krig. Många flyr på grund av att de inte kan
              försörja sig i sina hemländer. Det kan handla om att det inte
              längre går att odla på grund av klimatpåverkans konsekvenser,
              det kan handla om fattigdom av andra orsaker och det kan handla
              om förtryck och brist på demokrati.
            </seg>
          </u>
          <u xml:id="i-1455f1da2cffa55c-56" prev="i-1455f1da2cffa55c-34" who="Q4942281">
            <seg xml:id="i-39hiQZHNUgQ8tpSTffdkZe">
              Det EU måste börja göra mer är att tala också om världen utanför
              EU och inte bara om hur vi ska agera i EU-länderna för att hålla
              människor borta. Om vi talar om den ofrivilliga migrationen och
              hur vi på bästa sätt ska kunna förebygga att människor tvingas
              på flykt måste vi se till de bakomliggande orsakerna och jobba
              med dem. Vi måste arbeta med fred, konfliktlösning, fattigdomsbekämpning,
              respekt för mänskliga rättigheter och inte minst med klimatpåverkan.
              Det gör vi bland annat genom en rättvis handel, bistånd, överföring
              av ren teknik med mera, och det gör vi genom att aktivt arbeta
              för fred och global rättvisa i stället för att ha som huvudlinje
              att se till EU-ländernas egenintresse, vilket vi i huvudsak ser
              EU göra i dag.
            </seg>
          </u>
          <note xml:id="i-BiWsjDpH8kT7ZzKCpdcBzt">
            Jag vill därför reservera mig till förmån för reservation 34
            och reservation 21.
          </note>
          <note type="speaker" xml:id="i-UAjbQT7TVbpiywk7zYhGbv">
            Anf. 3 JOHNNY SKALIN (SD):
          </note>
          <u xml:id="i-1455f1da2cffa55c-57" next="i-1455f1da2cffa55c-81" who="Q6328008">
            <seg xml:id="i-5vS8A49AcJM7saGJ7F5iqn">
              Fru talman! När det talas om EU brukar man nästan alltid glida
              in på att EU är ett fredsprojekt. Man kanske inte har gjort det
              så mycket i den här debatten än så länge. Men det gjordes i partiledardebatten,
              och vid så gott som varje tillfälle då det talas om EU-politik
              i den här kammaren, och även utanför kammaren, blir det på det
              sättet. Det är kanske inte konstigt eftersom EU från första början
              bildades med en tanke om att ena Europa. Man skulle bilda en union
              till vilken man skulle knyta de resurser som hade bidragit till
              att skapa möjligheter för att föra krig i Europa. Det handlade
              om kol, och det handlade om stål. Därför är det alldeles självklart
              att ställa sig bakom tanken som föddes från första början, på
              50-talet, om att EU skulle knyta samman de resurserna för att
              förhindra framtida krig.
            </seg>
          </u>
          <u xml:id="i-1455f1da2cffa55c-58" prev="i-1455f1da2cffa55c-57" who="Q6328008">
            <seg xml:id="i-CuHt1Yyk6aFwt4a6bspw4N">
              Det var väldigt verkningsfullt. Problemet är bara att kol- och
              stålunionen sedan bilade EG och EU och skapade ett överstatligt
              system med så kallade pelare på europeisk nivå som bestämmer vilken
              makt EU ska ha över medlemsstaterna.
            </seg>
          </u>
          <u xml:id="i-1455f1da2cffa55c-59" prev="i-1455f1da2cffa55c-57" who="Q6328008">
            <seg xml:id="i-FBa9M45MXTXCdKStqYLBFM">
              År 1994 hade vi en folkomröstning i Sverige. De svenska politikerna
              bestämde sig för att fråga folket om de ville vara med i den europeiska
              union som var på väg att bildas. Men 1994 talade man inte alls
              om pelarna, maktstrukturerna, överstatligheten och möjligheterna
              för EU att bestämma över Sverige och över de ingående medlemsländerna.
              Det handlade i stället om ett samarbete.
            </seg>
          </u>
          <u xml:id="i-1455f1da2cffa55c-60" prev="i-1455f1da2cffa55c-57" who="Q6328008">
            <seg xml:id="i-R5zqQKwASMRo41ZxS5C6ke">
              Än i dag, 2014, står politikerna här och talar om ett samarbete
              inom Europeiska unionen. Men jag hävdar att det inte handlar om
              ett samarbete. Det handlar om en överstatlighet där majoriteten
              av Europas folk bestämmer över Sveriges folk i stället för att
              Sveriges folk tillsammans med Europas folk bestämmer hur man ska
              föra Europas utveckling vidare.
            </seg>
          </u>
          <u xml:id="i-1455f1da2cffa55c-61" prev="i-1455f1da2cffa55c-57" who="Q6328008">
            <seg xml:id="i-MALHRtibx1DtKARCxL9mNr">
              Sedan den svenska folkomröstningen 1994 har inte mindre än tre
              politiska fördrag röstats igenom i den svenska riksdagskammaren.
              Det var Amsterdamfördraget, det var Nicefördraget och det var
              Lissabonfördraget. Det senaste, Lissabonfördraget, överförde makt
              på inte mindre än 68 politiska områden utan att man först frågade
              folket.
            </seg>
          </u>
          <u xml:id="i-1455f1da2cffa55c-62" prev="i-1455f1da2cffa55c-57" who="Q6328008">
            <seg xml:id="i-VhhxCRpzRuqCob79zvRhLL">
              Den svenska grundlagen justeras normalt sett med en kvalificerad
              majoritet i Sveriges riksdag och med ett val däremellan. Men när
              det handlar om att överföra makt till EU råder inte längre några
              regler. Det röstar man enkelt igenom med ett beslut i kammaren,
              utan att fråga det svenska folket. Jag menar att så här stora
              maktöverförande förslag måste föregås av en folkomröstning. Det
              svenska folket måste beredas möjlighet att avgöra om man vill
              ha maktöverföringen eller inte.
            </seg>
          </u>
          <u xml:id="i-1455f1da2cffa55c-63" prev="i-1455f1da2cffa55c-57" who="Q6328008">
            <seg xml:id="i-GJAL2YPb5R9TuTRch8UdLm">
              Faktum är att EU i dag har inflytande och makt på en rad politiska
              områden. I svenska kommuner har EU till och med större inflytande
              än de politiker som väljs in i och med höstens val. 60 procent
              av de beslut som fattas i kommunala församlingar sker under påverkan
              av EU. Detsamma gäller för 50 procent av besluten i landstingen
              och hela 43 procent av regeringens propositioner. 43 procent av
              regeringens politik sker alltså under påverkan av EU.
            </seg>
          </u>
          <u xml:id="i-1455f1da2cffa55c-64" prev="i-1455f1da2cffa55c-57" who="Q6328008">
            <seg xml:id="i-CC3gg35d73UeLgZtimMKBH">
              Låt mig också påpeka att under hela den här mandatperioden, särskilt
              under de två och ett halvt år som jag har suttit i EU-nämnden
              – den instans som förhandlar om Sveriges positioner i ministerrådet
              – har man förberett för att flytta över makt inom samtliga politiska
              områden som EU inte har makt över i dag. Det handlar om den ekonomiska
              politiken, det handlar om finanspolitiken, det handlar om arbetsmarknadspolitiken,
              det handlar om socialpolitiken och det handlar om utrikes- och
              säkerhetspolitiken.
            </seg>
          </u>
          <u xml:id="i-1455f1da2cffa55c-65" prev="i-1455f1da2cffa55c-57" who="Q6328008">
            <seg xml:id="i-6RzaYXn9g6iyUyf7aA7cUP">
              Man har bildat en rad myndigheter på en överstatlig nivå som
              när nästa fördrag fattas kommer att ha makt över svenska myndigheter.
              Vissa myndigheter har redan makt över svenska myndigheter, vilket
              har beviljats under den här mandatperioden.
            </seg>
          </u>
          <u xml:id="i-1455f1da2cffa55c-66" prev="i-1455f1da2cffa55c-57" who="Q6328008">
            <seg xml:id="i-RM3Dd3B5boiZf7r53sieJU">
              EU kostar också mycket pengar. EU-avgiften är i år prognostiserad
              till 37,7 miljarder. Det ska ställas i relation till 37,3 miljarder
              för föregående år. Man ska då också känna till att den svenska
              regeringen gick in i förhandlingarna med en förhoppning och med
              ett mandat från EU-nämnden om att EU-avgiften inte skulle öka.
              Ändå har avgiften alltså ökat.
            </seg>
          </u>
          <u xml:id="i-1455f1da2cffa55c-67" prev="i-1455f1da2cffa55c-57" who="Q6328008">
            <seg xml:id="i-SLzBo8wXhUTLBtgxQLW8VQ">
              Vad gäller just EU-avgiften har Sveriges riksdag också möjlighet
              att avlägga veto. Det är alltså upp till Sveriges riksdag att
              avgöra om vi vill ha denna höga nivå på avgiften eller inte. Alla
              övriga sju politiska partier i den här kammaren, inklusive Vänsterpartiet,
              enades om att Sverige fortsatt skulle ha en hög nivå på avgiften.
              Lars Ohly från Vänsterpartiet berömde till och med Fredrik Reinfeldt
              för ett väl utfört arbete med att kvarhålla Sveriges avgift på
              en mycket hög nivå.
            </seg>
          </u>
          <u xml:id="i-1455f1da2cffa55c-68" prev="i-1455f1da2cffa55c-57" who="Q6328008">
            <seg xml:id="i-2RhtP1ucHVm1cZkBWkm8L2">
              Vi betalar i dag drygt 26 miljarder netto, alltså 71 miljoner
              kronor per dag. Om man skulle överföra det på alla svenska kommuner
              skulle det medföra drygt 92 miljoner i tillskott årligen. Om man
              skulle överföra avgiften på skola, vård och omsorg skulle det
              innebära 10 000 lärare, 15 000 vårdplatser och 18 000 äldreomsorgsplatser.
              Det är en hiskelig summa pengar, som ligger i paritet med kostnaden
              för hela det svenska rättsväsendet. EU kostar väldigt mycket pengar.
              EU behöver inte kosta väldigt mycket pengar. Men den svenska riksdagen
              har bestämt att det ska göra det.
            </seg>
          </u>
          <u xml:id="i-1455f1da2cffa55c-69" prev="i-1455f1da2cffa55c-57" who="Q6328008">
            <seg xml:id="i-VHmkrtNTC8FyQj59XVdj6o">
              Min största invändning mot det kommande valet om två veckor är
              framför allt att den svenska riksdagen och alla politiska partier
              som ställer upp i Europaparlamentsvalet har missförstått vad valet
              handlar om. EU-kommissionen lämnade ett meddelande till Sveriges
              riksdag för ett par år sedan om att vi skulle diskutera just frågan
              om normgivningsmakt eftersom det här valet egentligen handlar
              om det. EU-kommissionen vill alltså införa ytterligare fördrag
              under nästkommande mandatperiod.
            </seg>
          </u>
          <u xml:id="i-1455f1da2cffa55c-70" prev="i-1455f1da2cffa55c-57" who="Q6328008">
            <seg xml:id="i-T3Bp8oVQCozHJg3asLLRGh">
              Direkt efter valet kommer den diskussionen också att uppstå i
              medierna, men under valkampanjen är den frågan helt plötsligt
              ointressant. Ingen diskuterar frågan om normgivningsmakt. I stället
              går talare upp i talarstolen här i kammaren och säger: Det här
              valet handlar om välfärd, och det här valet handlar om arbetsrätt
              – det handlar för övrigt om arbetsrätt också. Men det handlar
              inte om välfärd, det handlar inte om fördelning och det handlar
              inte om höger- eller vänsterpolitik. Det här handlar om normgivningsmakt;
              det handlar om hur mycket makt vi ska ha här i Sveriges riksdag
              och hur mycket makt ska vi ge till EU där nere i Bryssel och i
              Strasbourg.
            </seg>
          </u>
          <u xml:id="i-1455f1da2cffa55c-71" prev="i-1455f1da2cffa55c-57" who="Q6328008">
            <seg xml:id="i-nXqXtm21qrZjzpnnZjtcK">
              De affischer och de budskap som de andra politiska partierna
              för fram är också talande för hur de ser på EU. Vänsterpartiet
              har tagit fram affischer som säger att välfärden inte är till
              salu. Inför det här valet kommer de svenska väljarna inte att
              rösta på den svenska välfärden.
            </seg>
          </u>
          <u xml:id="i-1455f1da2cffa55c-72" prev="i-1455f1da2cffa55c-57" who="Q6328008">
            <seg xml:id="i-MgpY6rvCX6kFbWaMMqF4P">
              Socialdemokraterna har valaffischer som handlar om rättvisa villkor
              och fler jobb. Då undrar jag hur man får fler jobb genom Europeiska
              unionen. Faktum är att de länder i Europa som står utanför EU
              är mycket mer framgångsrika än de länder som är en del av EU.
              Det handlar om Schweiz, Norge, Island och Liechtenstein som samtliga
              har högre sysselsättningsnivå, generellt lägre arbetslöshet men
              också högre livslängd än EU-länderna.
            </seg>
          </u>
          <u xml:id="i-1455f1da2cffa55c-73" prev="i-1455f1da2cffa55c-57" who="Q6328008">
            <seg xml:id="i-U71rsmGbbchoz53ZFpdfrU">
              Miljöpartiet talar om miljöfrågor, och det är precis sådana frågor
              som ska diskuteras i ett större forum. Men jag menar att det inte
              fordrar en överstatlig struktur där en EU-kommission fattar beslut
              om lagar och regler som vi ska förhålla oss till här i Sveriges
              riksdag, en EU-kommission som dessutom inte ens är folkvald.
            </seg>
          </u>
          <u xml:id="i-1455f1da2cffa55c-74" prev="i-1455f1da2cffa55c-57" who="Q6328008">
            <seg xml:id="i-LvGLLjg54UeqMKFjESQfP">
              Centerpartiet hävdar att EU ska göra färre saker, men man ska
              göra dem bättre – smalare och vassare. Ändå röstade Centerpartiet
              för Lissabonfördraget som överförde makt på 68 politiska områden.
            </seg>
          </u>
          <u xml:id="i-1455f1da2cffa55c-75" prev="i-1455f1da2cffa55c-57" who="Q6328008">
            <seg xml:id="i-958DVgb2YpG6xxEe2enimb">
              Folkpartiet är det parti i Sveriges riksdag som åtminstone står
              för sin politik, som säger ja till Europa och med det alltså menar
              att EU ska ha mer makt. Man kan tycka vad man vill om det, men
              det är i alla fall det enda av de övriga partierna som faktiskt
              står för sin politik utåt.
            </seg>
          </u>
          <u xml:id="i-1455f1da2cffa55c-76" prev="i-1455f1da2cffa55c-57" who="Q6328008">
            <seg xml:id="i-WNzqCBeRX5dBXx6RDyPQW9">
              Moderaterna talar om en uppstyrd ekonomi och fler människor i
              arbete i Sverige genom handel och konkurrenskraft, en ny och moderniserad
              budget, en budget som i dag kostar mer än den gjorde innan beslutet
              fattades om den, och begränsad styrreglering. Alla dessa delar
              – handel, konkurrenskraft och så vidare – är sådant som vi skulle
              omfattas av även om vi inte vore med i Europeiska unionen.
            </seg>
          </u>
          <u xml:id="i-1455f1da2cffa55c-77" prev="i-1455f1da2cffa55c-57" who="Q6328008">
            <seg xml:id="i-Li3gPMioWu28iiL8kSvgVX">
              Vi har Kristdemokraterna som säger sig vilja skicka en envis
              journalist till Bryssel med förslag om en subsidiaritetskommissionär.
              Problemet är bara att när man i Sveriges riksdag har synpunkter
              på de beslut som fattas i riksdagen kan man utdela ett gult kort,
              om en tredjedel av länderna i EU är med på det, men man kan inte
              stoppa förslag från EU. Det finns inga möjligheter att utdela
              ett rött kort. Så Kristdemokraterna, vilken skillnad skulle en
              subsidiaritetskommissionär göra? Det undrar jag.
            </seg>
          </u>
          <u xml:id="i-1455f1da2cffa55c-78" prev="i-1455f1da2cffa55c-57" who="Q6328008">
            <seg xml:id="i-3sFrLp3h1mBVkjYBPewyKc">
              Jag tycker att diskussionen beträffande EU:s årsbok och inför
              kommande val borde handla om var makten ska vara, om den ska vara
              i Sverige eller i Europa. Sverige klarade sig före medlemskapet
              utan överstatlighet. Vi var med och handlade, vi var med och samarbetade,
              vi hade utbytessystem för studenter. Sverige var ingen isolerad
              ö i världen. Sverige skulle klara sig utan det fullvärdiga, överstatliga
              medlemskapet också i framtiden.
            </seg>
          </u>
          <u xml:id="i-1455f1da2cffa55c-79" prev="i-1455f1da2cffa55c-57" who="Q6328008">
            <seg xml:id="i-2n3utuVhbopQs2aQjpsYj8">
              Tillsammans med de länder som står utanför, tillsammans med Storbritannien
              som deklarerat att de avser att folkomrösta om medlemskapet i
              unionen, och tillsammans med Holland, Tjeckien och andra som för
              fram kritik mot monsterbygget kan vi göra skillnad i EU-parlamentet.
              Vi kan tillsammans med andra länder utöva inflytande och makt
              för att förändra och begränsa samt för att återföra makt till
              Sverige. Det ska vi göra inför kommande val, och efter kommande
              val både i riksdagen och i EU-parlamentet.
            </seg>
          </u>
          <u xml:id="i-1455f1da2cffa55c-80" prev="i-1455f1da2cffa55c-57" who="Q6328008">
            <seg xml:id="i-8LAhR4uYnUF6RLmrqUAT37">
              Jag tror inte på att mer maktöverföring är svaret på varje kris
              i Europa. Jag tror inte att det är lösningen på Sveriges, Europas
              eller världens problem. Jag tror i stället på demokrati, samarbete
              och samverkan i enighet där länderna som ingår i samarbetet är
              överens om det som de beslutar. Det var så vi en gång byggde det
              här landet och Europa starkt, och det är så vi bygger Sverige
              och Europa starkt också i framtiden.
            </seg>
          </u>
          <u xml:id="i-1455f1da2cffa55c-81" prev="i-1455f1da2cffa55c-57" who="Q6328008">
            <seg xml:id="i-3k9i9bSri4mNnyXGTcUjVB">
              Jag yrkar därför bifall till reservationerna 1, 5, 12, 28 och
              38. Givetvis står vi bakom våra övriga reservationer men för tids
              vinnande nöjer jag mig med det.
            </seg>
          </u>
          <note xml:id="i-VWSf2AMimH6ZihiipC254A">
            I detta anförande instämde Julia Kronlid (SD).
          </note>
          <note type="speaker" xml:id="i-LGNDTU1jrmeZVENDUNdWkC">
            Anf. 4 LARS OHLY (V):
          </note>
          <u xml:id="i-1455f1da2cffa55c-82" next="i-1455f1da2cffa55c-103" who="Q262285">
            <seg xml:id="i-R7pWWkKQkyDZhWYLohVhUo">
              Fru talman! Europeiska unionen har som alla organisationer, alla
              stater och alla föreningar vägval att göra. Det är samma motsättningar
              som präglar vägvalen i Sverige och i andra stater. Det finns skilda
              uppfattningar utifrån klass, kön, syn på demokrati, flyktingpolitik
              och miljöfrågor. Det är egentligen inte mer konstigt att ta ställning
              i politiska frågor på EU-nivå än att ta ställning i politiska
              frågor på nationell nivå. Det handlar om samma värderingar.
            </seg>
          </u>
          <u xml:id="i-1455f1da2cffa55c-83" prev="i-1455f1da2cffa55c-82" who="Q262285">
            <seg xml:id="i-3a5LS1kPbNnwANc6Qo9LfU">
              Men det tillförs en dimension, och det är frågan om federalismens
              möjligheter att kombineras med en starkt utvecklad demokrati och
              ett ansvarsutkrävande. Där finns det problem med en europeisk
              union som, av uppenbara skäl, har ganska svag demokratisk legitimitet.
              EU fungerar inte i dag på ett sätt som gör att människor i allmänhet
              känner att de kontrollerar de beslut som fattas eller att de kan
              utkräva ansvar för de beslut som är felaktiga.
            </seg>
          </u>
          <u xml:id="i-1455f1da2cffa55c-84" prev="i-1455f1da2cffa55c-82" who="Q262285">
            <seg xml:id="i-JiYzBJnqYJCjEZSSnQFiXM">
              Alldeles för mycket makt centreras till några organ som i vissa
              fall är mycket svåra att få insyn i eller omöjliga att avsätta.
              Det är naturligtvis inte någon bra utveckling för oss som ser
              hoten mot demokratin som kanske de värsta på länge i Europa. Vi
              måste komma till rätta med att människor känner maktlöshet och
              att det tar sig uttryck i avståndstagande från demokratiska metoder
              för att förändra samhället.
            </seg>
          </u>
          <u xml:id="i-1455f1da2cffa55c-85" prev="i-1455f1da2cffa55c-82" who="Q262285">
            <seg xml:id="i-B6dbkspdAYvYnGVm1tEADb">
              Naturligtvis finns motsättningarna också i de sakpolitiska frågorna.
              EU kan välja att fortsätta på en väg som innebär mer av sociala
              klyftor, mindre av sociala rättigheter, som kan innebära att kvinnors
              rättigheter inte ses som självklara mänskliga rättigheter utan
              som i stället undergräver de krafter som vill förbättra möjligheten
              för kvinnor att ha samma rättigheter och samma möjligheter som
              män. EU kan fortsätta att förminska miljöpolitiken och förminska
              sin egen roll i den klimatpolitik som finns i dag. EU kan fortsätta
              att centrera makt och i allt större utsträckning öka klyftorna
              även mellan länder, till exempel genom en valutaunion som i högsta
              möjliga grad tar hänsyn till de största ekonomierna, framför allt
              till Tysklands.
            </seg>
          </u>
          <u xml:id="i-1455f1da2cffa55c-86" prev="i-1455f1da2cffa55c-82" who="Q262285">
            <seg xml:id="i-Xap9rsV16f48kU29BajQw9">
              EU skulle också kunna göra någonting annat. EU skulle kunna bli
              en union som i mycket större utsträckning tog hänsyn till social
              rättvisa, i mycket större utsträckning arbetade för kvinnors rättigheter,
              i mycket större utsträckning återförde beslutsmakt till nationerna
              när det inte är nödvändigt att ha den på EU-nivå. EU skulle kunna
              spela en mycket större roll i miljöpolitiken. EU skulle kunna
              göra mer.
            </seg>
          </u>
          <u xml:id="i-1455f1da2cffa55c-87" prev="i-1455f1da2cffa55c-82" who="Q262285">
            <seg xml:id="i-FnY1NEAjs8wGBr2oJDWoTU">
              Då kan man fråga sig: Vilket vägval håller EU på att fatta beslut
              om? Vilka vägval är det som just nu är de aktuella? Det finns
              för dem som är starka EU-anhängare några besvärande fakta att
              ta hänsyn till i dagsläget. EU har i allt större utsträckning
              utvecklats till en union som inte bara är ekonomisk. Det är en
              union som lägger under sig allt fler beslutsområden och ger sig
              själv beslutskompetens på nya områden. Det ökade militära samarbetet
              är ett exempel på det.
            </seg>
          </u>
          <u xml:id="i-1455f1da2cffa55c-88" prev="i-1455f1da2cffa55c-82" who="Q262285">
            <seg xml:id="i-A2gAdFFVnfNuiYQxqfxayf">
              Det EU som Sverige gick med i den 1 januari 1995 var enligt ja-sidan
              i folkomröstningskampanjen uttryckligen inte en militär union
              och skulle heller inte utvecklas så. Men alltmer av det militära
              samarbetet äger nu rum inom EU. Det finns ett försvarsindustrisamarbete
              som börjar komma på plats, och det är väldigt långtgående. Dessutom
              har EU tagit sig rätten att ibland själv bestämma om militära
              insatser, även om FN inte har gjort det. Det är en förskjutning
              i den internationella rätten som är ganska allvarlig för ett alliansfritt
              land. FN borde vara den enda organisation som har rätten att besluta
              om fredskapande och fredsfrämjande åtgärder.
            </seg>
          </u>
          <u xml:id="i-1455f1da2cffa55c-89" prev="i-1455f1da2cffa55c-82" who="Q262285">
            <seg xml:id="i-22LApRCHc124orBVMx6EzE">
              Försvarsindustrisamarbetet har som grund upprustning, vilket
              också står i Lissabonfördraget; där står att länderna förbinder
              sig att rusta upp militärt. När man börjar reglera vapenhandel
              på europeisk nivå riskerar det att få ganska långtgående konsekvenser
              också för den svenska möjligheten att till exempel minska krigsmaterielexporten
              till diktaturer. Just nu diskuterar en utredning, som jag har
              förmånen att ingå i, hur den svenska krigsmaterielexporten ska
              kunna omgärdas av hårdare regler, framför allt när det gäller
              diktaturers möjligheter att få tillgång till svenska vapen.
            </seg>
          </u>
          <u xml:id="i-1455f1da2cffa55c-90" prev="i-1455f1da2cffa55c-82" who="Q262285">
            <seg xml:id="i-N1SdPW7p8KiE3XT8HsC7Jp">
              Vi har också de olika avtal som EU är på väg att gå in i. Det
              så kallade TTIP, som är akronymen för ett avtal mellan USA och
              EU, riskerar att leda till ganska omfattande förskjutningar i
              makt, från demokratin till marknaden. Det beror framför allt på
              att det finns en konfliktlösningsmekanism i förslagen som, om
              den skulle komma på plats, ger de stora företagen rätt att stämma
              stater och stämma dem som bär upp avtalet. Det finns ingen motsvarande
              rättighet för någon annan, utan rättigheten gäller exklusivt för
              företagen.
            </seg>
          </u>
          <u xml:id="i-1455f1da2cffa55c-91" prev="i-1455f1da2cffa55c-82" who="Q262285">
            <seg xml:id="i-5jqnQfma2eEMUHtmYfcEAK">
              Vad kan då företagen stämma stater för? Jo, för uteblivna vinster
              på investeringar till exempel. Det är klart att det finns rimlighet
              i att sådana investeringar inte plötsligt bara kan svepas bort
              av politiska beslut, men vi har ett rättsväsen, vi har en rättsstat
              och vi har, tycker jag, en rättssäkerhet som borde kunna hantera
              den typen av konflikter i det nuvarande systemet.
            </seg>
          </u>
          <u xml:id="i-1455f1da2cffa55c-92" prev="i-1455f1da2cffa55c-82" who="Q262285">
            <seg xml:id="i-APFg5TTz7r97N5g2Hf1kMY">
              Men så bygger man inte upp TTIP-avtalet. Där ger man företagen
              en exklusiv rätt att stämma stater. Denna rätt finns också i andra
              avtal och har lett till att stora företag gjort ganska stora ingrepp
              i demokratin. Till exempel har Philip Morris stämt den australiensiska
              staten eftersom Australien beslutade att ha hårdare regler för
              tobaksförsäljning och reklam för tobak. Det här är inte rimligt.
              Om Sverige skulle förbjuda vinstintressen inom välfärden, som
              70 procent av den svenska befolkningen vill, är det inte rimligt
              att amerikanska riskkapitalbolag skulle kunna stämma den svenska
              staten för att vi följer folkviljan.
            </seg>
          </u>
          <u xml:id="i-1455f1da2cffa55c-93" prev="i-1455f1da2cffa55c-82" who="Q262285">
            <seg xml:id="i-vsp7FFg6QrBDp7kvzcrqj">
              Därför är det här frihandelsavtalet ett problem. Det är inte
              frihandelsavtal i sig som är problemet, utan innehållet i dem.
              Att öka handeln har många gånger visat sig vara ett bra sätt att
              få möjligheter att öka tillväxt och sysselsättning hos båda avtalsslutande
              parter. Men om de ekonomiska intressena hos storföretagen ska
              gå först kommer ett sådant här avtal att leda till att demokratin
              urholkas och att vi får svagare möjligheter att följa folkviljan.
            </seg>
          </u>
          <u xml:id="i-1455f1da2cffa55c-94" prev="i-1455f1da2cffa55c-82" who="Q262285">
            <seg xml:id="i-WzLMQG1rPxf7H1MaLsWjCY">
              Fru talman! Grekland lider. Människor i många europeiska länder
              lider av en ekonomisk politik som drar isär och skapar ökade klyftor.
              Det finns en motsättning mellan de starka ekonomierna i Europa,
              framför allt Tyskland, och de svagare ekonomierna, som nu får
              betala priset för den europeiska monetära union som har visat
              sig vara oförmögen att hantera ekonomisk utveckling och sociala
              skillnader. De starka bestämmer.
            </seg>
          </u>
          <u xml:id="i-1455f1da2cffa55c-95" prev="i-1455f1da2cffa55c-82" who="Q262285">
            <seg xml:id="i-5xat5iYRXBrXAS42z57g3v">
              Jag är oerhört glad åt att svenska folket röstade nej till EMU
              2003. Det är ett av de bästa och mest framsynta beslut som har
              tagits. Skulle det vara folkomröstning i dag skulle ja-sidan reduceras
              väsentligt. Den skulle få något färre röster än antalet människor
              som tror på spöken i Sverige. Det är en bra utveckling. Anledningen
              till den är att svenska folket helt enkelt har sett effekterna
              av den ekonomiska och monetära unionen, har sett hur centralstyrningen
              av räntepolitiken och valutapolitiken har minskat utrymmet för
              varje land att driva sin egen politik, driva en social rättvisepolitik
              och minska skillnaderna mellan kvinnor och män. Här ser vi hur
              den ekonomiska politiken inom EU håller på att göra bankrutt.
              Detta visar på farorna med att centrera alltför mycket makt till
              Europeiska unionen.
            </seg>
          </u>
          <u xml:id="i-1455f1da2cffa55c-96" prev="i-1455f1da2cffa55c-82" who="Q262285">
            <seg xml:id="i-R2KvbGqyEKSdamgf9Y2p8P">
              Men det finns också bra saker med EU. Det allra bästa är den
              fria rörligheten för människor. Att människor kan flytta för att
              bo och arbeta eller studera i ett annat land än det där de är
              födda eller har medborgarskap är i grunden oerhört positivt. Den
              rättigheten borde utsträckas till många fler. Den nordiska passunionen
              instiftades 1954 och har gjort det mycket enklare för människor
              att träffas och umgås över gränser. Att vi har möjligheten att
              röra oss utan pass också i ett större område är enbart positivt.
              Det området borde vara hela världen. Men som ett bra första steg
              är den fria rörligheten för människor inom EU mycket viktig.
            </seg>
          </u>
          <u xml:id="i-1455f1da2cffa55c-97" prev="i-1455f1da2cffa55c-82" who="Q262285">
            <seg xml:id="i-H4gCbjYk3129B2BNaDSUpk">
              Samtidigt får man inte vara naiv och tro att en sådan här fri
              rörlighet inte måste hanteras med viss försiktighet, särskilt
              när vi vet att det finns människor och företag som är beredda
              att utnyttja dem som har sämre förhållanden och möjligheter att
              skapa sig ett bra liv. Människor som söker sig till ett annat
              land för att arbeta och kanske tjäna tillräckligt för att inte
              bara leva utan också kunna skicka hem en slant till familjen diskrimineras
              och utnyttjas på många håll i Europa i dag, också i Sverige. Också
              här ser vi hur människor utnyttjas utan kollektivavtal med lägre
              löner och sämre villkor än arbetskraft som är organiserad och
              som arbetar i branscher där kollektivavtal är självklara. Här
              borde självklart kollektivavtal vara ett ovillkorligt krav för
              att få anlita arbetskraft över huvud taget. Diskriminering av
              utländsk arbetskraft är precis lika allvarlig som alla andra former
              av diskriminering.
            </seg>
          </u>
          <u xml:id="i-1455f1da2cffa55c-98" prev="i-1455f1da2cffa55c-82" who="Q262285">
            <seg xml:id="i-5JYU4qtvrun1Nu6Mhzehng">
              Fru talman! Kvinnors rättigheter är inte självklara i dag, varken
              i Europa eller i Sverige. Aborträtten ifrågasätts. Våld mot kvinnor
              ses inte alltid som ett samhällsproblem. Diskriminering på arbetsmarknaden
              är legio. Kvinnors rättigheter ses av någon anledning inte som
              mänskliga rättigheter. Men kvinnors rättigheter är mänskliga rättigheter.
              Kvinnors rätt till sin egen kropp, till frihet från diskriminering
              och till att slippa våld är självklara samhällsfrågor.
            </seg>
          </u>
          <u xml:id="i-1455f1da2cffa55c-99" prev="i-1455f1da2cffa55c-82" who="Q262285">
            <seg xml:id="i-T1HGs47M8FhSVENNRi265S">
              I Europa står striden väldigt tydligt. Där har man haft möjligheten
              att fatta beslut utifrån de mänskliga rättigheternas perspektiv
              om att till exempel stå upp för aborträtten. Då säger en del att
              det där inte är något som EU ska besluta om. Jo, är det någonting
              EU ska besluta om är det mänskliga rättigheter. Är det någonting
              som unionen ska bygga på är det en övertygelse om att rättigheterna
              är okränkbara. Att stå upp för dem är inte att överföra mer makt
              till någon union. Det är att stå upp för de universella rättigheter
              som Sverige redan antagit genom att underteckna internationella
              avtal.
            </seg>
          </u>
          <u xml:id="i-1455f1da2cffa55c-100" prev="i-1455f1da2cffa55c-82" who="Q262285">
            <seg xml:id="i-AgJgWyQX9294h1asUjTqQj">
              En annan sådan rättighet är rätten till asyl. De flyktingkatastrofer
              vi ser i dag är oerhört smärtsamma och plågsamma att bevittna.
              Människor som flyr från nöd, krig och förtryck riskerar att dö
              i en ranglig båt på Medelhavet. Sådana effekter av en usel flyktingpolitik,
              som stänger ute och bygger murar, riskerar naturligtvis att bli
              ännu större ifall rasister och högerextrema krafter får mer inflytande
              i Europa. Därför är det så viktigt att bekämpa rasismen, att bekämpa
              den nationalism som alltid behöver en fiende för att överleva,
              som alltid behöver en folkgrupp eller ett dem att mäta sin politik
              mot. Därför är kampen mot rasismen en av de viktigaste.
            </seg>
          </u>
          <u xml:id="i-1455f1da2cffa55c-101" prev="i-1455f1da2cffa55c-82" who="Q262285">
            <seg xml:id="i-PFuwBMuR5waaRx9JuFTugb">
              Fru talman! Miljöfrågorna är i grunden de kanske mest internationella
              frågor vi har att hantera. Där har tyvärr såväl regeringen som
              EU börjat svika alltmer. I allt mindre utsträckning tar man hänsyn
              till de möjligheter man har att själv påverka klimatförstörelsen
              och själv visa vägen för den omställning som är nödvändig på global
              nivå. Jan Björklunds favoritideologi, nånannanismen, har fått
              stor uppslutning i EU i dag när det gäller miljöpolitiken. Det
              är alltid någon annans fel. Det är alltid någon annan som ska
              göra någonting. Det är alltid någon annan som ska fixa det.
            </seg>
          </u>
          <u xml:id="i-1455f1da2cffa55c-102" prev="i-1455f1da2cffa55c-82" who="Q262285">
            <seg xml:id="i-VK5AVcZAKxpcqagFeTRR4h">
              Men det är inte någon annan. Ska andra länder ställa om måste
              vi i det rika Västeuropa klara av att visa att vi kan göra detsamma.
              Det görs i väldigt liten utsträckning inom EU i dag, och den svenska
              regeringen är tyvärr inte alls pådrivande.
            </seg>
          </u>
          <u xml:id="i-1455f1da2cffa55c-103" prev="i-1455f1da2cffa55c-82" who="Q262285">
            <seg xml:id="i-5t8b9hjdKc2EkELGLknbB1">
              Fru talman! Jag står naturligtvis bakom samtliga Vänsterpartiets
              reservationer, men nöjer mig med att yrka bifall till reservationerna
              21 och 28 i detta betänkande.
            </seg>
          </u>
          <note type="speaker" xml:id="i-QPS55qB3iWNDsbtjDTNfLF">
            Anf. 5 JOHNNY SKALIN (SD) replik:
          </note>
          <u xml:id="i-1455f1da2cffa55c-104" next="i-1455f1da2cffa55c-107" who="Q6328008">
            <seg xml:id="i-R2ADAPG4SQqvUmapXzwRiN">
              Fru talman! Lars Ohly företräder ett EU-kritiskt parti, men när
              han sitter i EU-nämnden röstar han för en rad olika förslag som
              förbereder maktöverföring eller överför makt rakt av. Lars Ohly
              har röstat för den europeiska planeringsterminen i EU-nämnden
              vid flera tillfällen. Vid vissa tillfällen har han dock röstat
              emot. Den europeiska planeringsterminen går ut på att EU ska diktera
              villkoren för hur vi i Sverige och övriga Europa ska styra våra
              länder.
            </seg>
          </u>
          <u xml:id="i-1455f1da2cffa55c-105" prev="i-1455f1da2cffa55c-104" who="Q6328008">
            <seg xml:id="i-P59jmuF7xw6Ne9viozcXSC">
              Det handlar också om den årliga tillväxtöversikten och rapporten
              om förvaringsmekanismen. Lars Ohly är för en utvidgning av unionen.
              Han är för kostnadsdrivande förslag. Han är för en stor och omfattande
              EU-avgift som i sig finansierar hela det här federala projektet.
            </seg>
          </u>
          <u xml:id="i-1455f1da2cffa55c-106" prev="i-1455f1da2cffa55c-104" who="Q6328008">
            <seg xml:id="i-7ZSpjZucrriwuq5VChAby6">
              Och han har en ordförande i EU-parlamentet som har varit för
              att man ska flytta över makt till EU på områden som EU inte bör
              ha kompetens inom. Det handlar om att kvotera i bolagsstyrelser.
              Man går sedan ut på Vänsterpartiets hemsida och säger: Vi röstade
              emot det här förslaget. Ja, det gjorde säkerligen er ledamot i
              EU-parlamentet, men det var han som drev igenom det här lagförslaget
              i EU-parlamentet, i egenskap av ordförande för ett utskott i parlamentet.
            </seg>
          </u>
          <u xml:id="i-1455f1da2cffa55c-107" prev="i-1455f1da2cffa55c-104" who="Q6328008">
            <seg xml:id="i-CFdJFZ79jeztt29zPV4a85">
              Lars Ohly är för ett socialt protokoll. Jag är också för att
              utstationerade inte ska leva under andra villkor än svenska arbetare
              i Sverige. Men varför tycker Lars Ohly att alla EU:s 27 medlemsstater
              plus Sverige ska vara med och bestämma reglerna på den svenska
              arbetsmarknaden?
            </seg>
          </u>
          <note type="speaker" xml:id="i-L9XY1YFmkLXgq15q2j1Bj1">
            Anf. 6 LARS OHLY (V) replik:
          </note>
          <u xml:id="i-1455f1da2cffa55c-108" next="i-1455f1da2cffa55c-110" who="Q262285">
            <seg xml:id="i-2c9UWdjcrZuDeoNpZwy2H7">
              Fru talman! Det var ett ganska förvirrat inlägg, och det var
              lite svårt att hänga med i det. Det var delvis osant. Vem som
              vill kan kolla på protokoll från EU-nämnden. Vänsterpartiet har
              varit mycket mer kritiskt än Sverigedemokraterna och har mycket
              oftare lyft problemen med den europeiska planeringsterminen och
              med att EU gör olika planer för hur ländernas ekonomiska politik
              ska bedrivas. Jag vågar säga att vi dessutom har gjort det mycket
              mer vältaligt.
            </seg>
          </u>
          <u xml:id="i-1455f1da2cffa55c-109" prev="i-1455f1da2cffa55c-108" who="Q262285">
            <seg xml:id="i-TnGB2YQNVx7NhfdFG2mvH8">
              Men det är inte det viktiga, utan det viktiga är: Varför försöker
              Sverigedemokraterna påstå detta? Jo, det gör man för att man vill
              få utrymme för sin rasistiska politik. Det är det enda skälet.
              Det finns inte några andra skäl. Egentligen borde man vara för
              ett socialt protokoll och sociala rättigheter. Nej, det är man
              inte. Man vill stänga gränser. Man vill införa pass mellan EU-länder.
              Man vill se till att människor som ska åka någonstans och vara
              borta längre tid än fyra veckor ska tvingas söka tillstånd, kanske
              till och med visum.
            </seg>
          </u>
          <u xml:id="i-1455f1da2cffa55c-110" prev="i-1455f1da2cffa55c-108" who="Q262285">
            <seg xml:id="i-3m1Mn3QDnsBoeLAqchoS88">
              Det här är en värld som vi har upplevt, och min erfarenhet av
              den världen är att den inte är värd att gå tillbaka till. Den
              världen skapade mycket större problem än den löste. Om rasisterna
              får möjligheter till inflytande i någon större utsträckning, både
              i EU-parlamentet och här i Sverige, kommer vi att närma oss ett
              samhälle som sluter sig, som stänger ute människor och som minskar
              mångfalden och möjligheten att ta del av vad andra tycker. Därigenom
              blir det också ett oerhört slutet samhälle som inte kommer att
              utvecklas. Det samhället är jag svuren motståndare till. Jag hatar
              nämligen rasismen, Johnny Skalin.
            </seg>
          </u>
          <note type="speaker" xml:id="i-FtLxeLapd8mEwpNUKkDkvE">
            Anf. 7 JOHNNY SKALIN (SD) replik:
          </note>
          <u xml:id="i-1455f1da2cffa55c-111" next="i-1455f1da2cffa55c-116" who="Q6328008">
            <seg xml:id="i-VuwkLNXdwpFf9KNJVgdL9h">
              Fru talman! Det är så att Sverigedemokraterna absolut är det
              mest EU-kritiska partiet. Lars Ohly står här i kammaren i Sveriges
              riksdag år 2014 och ljuger när han hävdar att Vänsterpartiet driver
              en riktigt EU-kritisk agenda. Faktum är att Sverigedemokraterna
              lämnar avvikande meningar två och en halv gånger så ofta som Vänsterpartiet
              – jag har begärt en utredning av det här – och fyra gånger så
              ofta vad gäller A-punkter. Det är alltså automatiska beslutspunkter
              som EU hela tiden skickar till oss som sitter i EU-nämnden. Man
              får två timmar på sig att svara när det gäller de här besluten.
              Det är en ganska kort tid. Men vi är fyra gånger så bra som ni
              på att motverka den här överstatligheten.
            </seg>
          </u>
          <u xml:id="i-1455f1da2cffa55c-112" prev="i-1455f1da2cffa55c-111" who="Q6328008">
            <seg xml:id="i-41Lriapqm56gj86eHb2Bph">
              Vi kräver en omförhandling av det svenska medlemskapet. Vi kräver
              en folkomröstning gällande medlemskapet i denna överstatliga union.
              Vi tycker nämligen att makten ska utgå från folket, oavsett vad
              vi tycker om de ingående frågorna i sig. Vi tycker att det är
              svenska folket som ska ha makten att avgöra sin egen framtid.
            </seg>
          </u>
          <u xml:id="i-1455f1da2cffa55c-113" prev="i-1455f1da2cffa55c-111" who="Q6328008">
            <seg xml:id="i-HzWT1yWxcq7MyUA1ZU3aaf">
              Vi har inte heller för avsikt att sitta i EU-parlamentet efter
              det här valet inför kommande mandatperiod och driva igenom förslag
              som vi sedan tänker rösta igenom. Jag menar att det är ett politiskt
              hyckleri av sällan skådat slag, precis den typ av hyckleri som
              nu Vänsterpartiet bedriver och som Lars Ohly är helt oförmögen
              att ens bemöta.
            </seg>
          </u>
          <u xml:id="i-1455f1da2cffa55c-114" prev="i-1455f1da2cffa55c-111" who="Q6328008">
            <seg xml:id="i-PyWGU2obNcC22yHUTuDiwH">
              Vi är också för ett undantag när det gäller EMU. Det här är en
              fråga som vi ofta lyfter i EU-nämnden.
            </seg>
          </u>
          <u xml:id="i-1455f1da2cffa55c-115" prev="i-1455f1da2cffa55c-111" who="Q6328008">
            <seg xml:id="i-RtdThgSungkK7n3PTFrTXr">
              När lyfter Lars Ohly och Vänsterpartiet de här frågorna i EU-nämnden?
              Jag har aldrig varit med om det under mina två och ett halvt år
              i EU-nämnden.
            </seg>
          </u>
          <u xml:id="i-1455f1da2cffa55c-116" prev="i-1455f1da2cffa55c-111" who="Q6328008">
            <seg xml:id="i-ARHvqq6FuQjCFf2aXC2r6G">
              Sedan vill jag påminna Lars Ohly om att vi på förra EU-nämndsmötet
              hade ett beslut om det makroekonomiska obalansförfarandet. Om
              Lars Ohly inte hängde med i förhandlingen där kan jag säga att
              det går ut på att EU ska genomföra en djupgranskning av svensk
              ekonomi, svenska beslut när det gäller arbetsmarknad och skuldsättning
              och så vidare. Lars Ohly sitter på möten och beslutar att EU ska
              ta makt över Sverige, och han gör det förnöjsamt.
            </seg>
          </u>
          <note type="speaker" xml:id="i-9qu6xrYSttJiBiyghAve6H">
            Anf. 8 LARS OHLY (V) replik:
          </note>
          <u xml:id="i-1455f1da2cffa55c-117" next="i-1455f1da2cffa55c-121" who="Q262285">
            <seg xml:id="i-B111SRmu1idAS7B8EJSgaz">
              Fru talman! Vad Johnny Skalin bevisar med sitt inlägg är att
              han inte har förstått särskilt mycket. Det är lite sorgligt. Han
              har ändå suttit i EU-nämnden rätt länge.
            </seg>
          </u>
          <u xml:id="i-1455f1da2cffa55c-118" prev="i-1455f1da2cffa55c-117" who="Q262285">
            <seg xml:id="i-9dP6GpnEdua76ECQjQ4bG5">
              Anledningen till att vi inte har haft uppe ett undantag från
              EMU är att vi inte har haft några fördragsändringar att behandla
              – det är då man kan få ett undantag.
            </seg>
          </u>
          <u xml:id="i-1455f1da2cffa55c-119" prev="i-1455f1da2cffa55c-117" who="Q262285">
            <seg xml:id="i-16QfbXbfDuN6SNfuALZtU2">
              Man driver frågor i luften. Och man tror att man kanske uppnår
              något om man skriver att man avviker så många gånger som möjligt.
              Nej, det enda Johnny Skalin uppnår är att folk som läser detta
              förstår att han inte har förstått. Det är lite synd. Det finns
              nämligen möjligheter att påverka.
            </seg>
          </u>
          <u xml:id="i-1455f1da2cffa55c-120" prev="i-1455f1da2cffa55c-117" who="Q262285">
            <seg xml:id="i-RiTVLAUYQui8QpUvdeGvSF">
              Jag är oerhört kritisk till mycket inom Europeiska unionen. Jag
              är kritisk till mycket av den federalism och överföring av beslutsmakt
              som har skett. Men jag är mycket mer kritisk mot dem som försöker
              utnyttja det här för att genomföra en politik som drar isär samhällen
              och ställer grupper mot varandra. Jag är mycket mer kritisk mot
              dem som försöker utnyttja EU-motståndet och EU-kritiken till att
              föra en rasistisk politik som utestänger människor, som skapar
              nya murar och som pekar ut fiender i form av folkgrupper eller
              religioner.
            </seg>
          </u>
          <u xml:id="i-1455f1da2cffa55c-121" prev="i-1455f1da2cffa55c-117" who="Q262285">
            <seg xml:id="i-TD5n9raBgbVqH1bX7FnXyf">
              Den politiken är avskyvärd på alla sätt. Den var lika avskyvärd
              på 30-talet som den är i dag, och det är den politiken som Johnny
              Skalin och Sverigedemokraterna står för.
            </seg>
          </u>
          <note type="speaker" xml:id="i-XenjRtVTjxyo7EfCQ5Phvg">
            Anf. 9 GUSTAV BLIX (M):
          </note>
          <u xml:id="i-1455f1da2cffa55c-122" next="i-1455f1da2cffa55c-151" who="Q5579118">
            <seg xml:id="i-EHdLnXzvawZFzKmNZHtSN7">
              Fru talman! I dag firar Europa Europadagen. Det är en särskild
              dag för oss européer när vi firar de framgångar vi har haft under
              det här århundradet. Det handlar om att bygga gemenskap, fred
              och välstånd tillsammans. Vi gör det också genom att över hela
              Europa i goda demokratiska samtal diskutera Europas framtid inför
              de val av ett nytt Europaparlament som kommer mot slutet av månaden.
              Den valrörelsen är i full gång här i Sverige, och jag ska försöka
              att åtminstone ge ett inspel i den diskussionen och debatten.
            </seg>
          </u>
          <u xml:id="i-1455f1da2cffa55c-123" prev="i-1455f1da2cffa55c-122" who="Q5579118">
            <seg xml:id="i-TqYMKm4Z5KfTuNoYQ7HxFm">
              Men jag vill börja med att konstatera att det nu har gått ett
              år sedan vi i denna kammare diskuterade den förra skrivelsen,
              som regeringen lämnar, om utvecklingen i EU under det gångna året.
              Sedan dess har vi kunnat se Kroatien bli medlem. Vi har sett att
              Serbien nu inleder förhandlingar om medlemskap. Det är två viktiga
              framgångar för det europeiska samarbetet som bygger fred, säkerhet
              och välstånd i Europa. Men vi har också sett att krisen fortsätter
              och att vi har nya och allvarliga konflikter i Europa. Jag ska
              återkomma till dem. Vi har sett en oroväckande utveckling i Europas
              närområde, i både öster och söder. Och inom ansökarländer, som
              Turkiet, har vi sett en oroväckande utveckling vad gäller demokrati
              och mänskliga rättigheter. Det finns mycket kvar att göra i Europa.
            </seg>
          </u>
          <u xml:id="i-1455f1da2cffa55c-124" prev="i-1455f1da2cffa55c-122" who="Q5579118">
            <seg xml:id="i-R4M9MuVgYU4cHV1mujeBwF">
              Vi moderater har länge varit varma anhängare av det europeiska
              samarbetet. Vi gick till val 1962 i lokalvalen med en affisch
              som sade: Ja till Europa. Sedan tog det oss 32 år av uthållig
              kamp innan vi faktiskt lyckades föra in Sverige som fullvärdig
              medlem i Europeiska unionen. Det är snart 20 år sedan.
            </seg>
          </u>
          <u xml:id="i-1455f1da2cffa55c-125" prev="i-1455f1da2cffa55c-122" who="Q5579118">
            <seg xml:id="i-44M7WxaW7TZVktGqeavGdG">
              Det är 20 år som har varit bra för Sverige och som på många sätt
              har varit bra för Europa, även om utmaningarna finns kvar.
            </seg>
          </u>
          <u xml:id="i-1455f1da2cffa55c-126" prev="i-1455f1da2cffa55c-122" who="Q5579118">
            <seg xml:id="i-EGJpF1m6LzPzLKku4wwnbz">
              Men det viktigaste som vi åstadkommer med det europeiska samarbetet
              är att vi försöker lämna konflikter och krig bakom oss och samlas
              i fredliga samtal i kommissionen, i Europaparlamentet, Europeiska
              rådet och i alla andra sammanhang – det handlar också om de nationella
              parlamenten och inte minst om människor – för att tillsammans
              försöka lösa problem utan vapen, utan våld och utan hot.
            </seg>
          </u>
          <u xml:id="i-1455f1da2cffa55c-127" prev="i-1455f1da2cffa55c-122" who="Q5579118">
            <seg xml:id="i-Wu9F2tLP42w5q3wrDRrupp">
              Men tyvärr kan vi se att det finns länder i Europa som ändå väljer
              att angripa grannländer med vapen i hand för att på så sätt försöka
              få sin vilja igenom. Det är fullkomligt oacceptabelt. Det som
              händer i Ukraina nu är en väldigt viktig fråga för oss européer
              att jobba med. Det är samtidigt ingenting nytt. Ärligt talat såg
              vi samma problem redan för sex år sedan i Georgien, ett annat
              land i Europa som drabbades av militär aggression. Vårt svar då,
              tycker jag, var för svagt. Vårt svar nu måste vara tydligt och
              principfast. Vi måste möta den utmaning som Putins Ryssland utgör
              gentemot Europa.
            </seg>
          </u>
          <u xml:id="i-1455f1da2cffa55c-128" prev="i-1455f1da2cffa55c-122" who="Q5579118">
            <seg xml:id="i-LC9fVA1eKSSVkmxLLw2xEm">
              Den stora utmaningen är Rysslands utmaning och Putins utmaning,
              nämligen att se hur det europeiska samarbetet faktiskt fungerar,
              det vill säga levererar fred och välstånd på ett bättre sätt än
              vad deras modell gör. Det är bara att jämföra den ekonomiska utvecklingen
              eller den politiska och sociala utvecklingen i länderna Polen
              och Ukraina. Under de senaste 20–25 åren har den polska demokratin
              fördjupats, reformer har genomförts, ekonomin har växt, välstånd
              har kommit och freden finns i Polen. De valde Europa, de valde
              integration, de valde medlemskap, de valde öppenhet och de valde
              också Nato. De fick chansen att välja.
            </seg>
          </u>
          <u xml:id="i-1455f1da2cffa55c-129" prev="i-1455f1da2cffa55c-122" who="Q5579118">
            <seg xml:id="i-M4CC3UXwuKBK5xvoXRbKjM">
              Chansen att välja väg är precis vad Ryssland och Putin vill förvägra
              Ukraina att göra. Jag hoppas att Ukraina väljer Europas väg, men
              det ska ukrainarna själva få göra. Det är en av de viktigaste
              principerna vi har att stå upp för i Europa. I det valet vågar
              och vill unga och gamla ukrainare gå ut i bitande vinterköld i
              månader för att stå upp för sin rätt att välja Europa. Då vore
              det sjutton, om jag ska ta i lite, konstigt om vi svenskar inte
              nu kan gå ut på gator och torg och manifestera Europas framtid
              genom att debattera och diskutera hur vi vill se ett fredligt
              och öppet Europa och delta i valet, som här är den 25 maj.
            </seg>
          </u>
          <u xml:id="i-1455f1da2cffa55c-130" prev="i-1455f1da2cffa55c-122" who="Q5579118">
            <seg xml:id="i-YUMSD8ATRfPGHQqUQwXLkP">
              Fru talman! Det viktigaste vi kan göra för Ukraina är att hjälpa
              Ukraina att bli starkare. Det viktigaste vi kan göra för att möta
              utmaningen från Putins Ryssland är att göra Europa starkare. Då
              måste vi börja med att också stärka vår egen ekonomi och ge oss
              i kast med att bryta den ekonomiska stagnationen och problemen
              i Europa.
            </seg>
          </u>
          <u xml:id="i-1455f1da2cffa55c-131" prev="i-1455f1da2cffa55c-122" who="Q5579118">
            <seg xml:id="i-YA7riJVxP77P8k6efvhJBB">
              Problemen är inte nya. Sedan jag föddes för 40 år sedan har vi
              debatterat i Europa, i Sverige och i många andra länder hur vi
              ska möta framtiden. Europas framtid är i detta sammanhang oerhört
              allvarlig. Den är inte allvarlig för att vår andel av världens
              befolkning sjunker i takt med att resten växer. Det är inte ett
              jätteproblem eftersom människor är en tillgång oavsett var de
              finns. Det är inte ett problem att vår andel av ekonomin också
              minskar, men det är ett problem att våra ekonomier inte växer,
              att vi inte kan leverera välstånd på det sätt vi ska.
            </seg>
          </u>
          <u xml:id="i-1455f1da2cffa55c-132" prev="i-1455f1da2cffa55c-122" who="Q5579118">
            <seg xml:id="i-14MHUnn3P2KGzwTFd7UXnB">
              Vårt sätt att möta problemen har främst varit genom ambitionen
              att skapa den bästa, öppnaste, friaste och mest konkurrenskraftiga
              marknaden i världen, en gemensam europeisk marknad där 28, ofta
              dåliga, nationella regelverk ersätts av ett gemensamt och bra.
              Det skulle innebära stora vinster för hela Europa och enorma vinster
              för oss som bor här – om vi bara kunde göra detta.
            </seg>
          </u>
          <u xml:id="i-1455f1da2cffa55c-133" prev="i-1455f1da2cffa55c-122" who="Q5579118">
            <seg xml:id="i-6RgBT5rPa2eFmM5cK1G6cC">
              Hur ser verkligheten ut? Hur fri, konkurrenskraftig och effektiv
              är den europeiska ekonomin? Jag har till exempel tittat på den
              amerikanska tankesmedjan Heritage och deras granskning av länders
              ekonomiska frihet. Vi kan se att i toppen av rankningen ligger
              sex länder som anses ha fria ekonomier. De har andra problem,
              precis som många andra länder, men ekonomierna anses vara fria.
              Där finns inget EU-land. Det finns ett europeiskt land, nämligen
              Schweiz.
            </seg>
          </u>
          <u xml:id="i-1455f1da2cffa55c-134" prev="i-1455f1da2cffa55c-122" who="Q5579118">
            <seg xml:id="i-8EsBv25ooMkoxDDXfUkeiH">
              En grupp europeiska länder kommer strax därefter. Dit hör Sverige.
              Sverige är en av världens friaste och öppnaste ekonomier. Det
              är bra, och det ska vi fortsätta med. Dit hör också länder som
              Tyskland, Österrike och Danmark. Det är länder som har ett högt
              välstånd och som också har klarat krisen mycket bättre än många
              andra.
            </seg>
          </u>
          <u xml:id="i-1455f1da2cffa55c-135" prev="i-1455f1da2cffa55c-122" who="Q5579118">
            <seg xml:id="i-5MkcPjKJY8x5DCEqwEoCnA">
              Men det finns en annan grupp länder i Europa som faktiskt inte
              alls hamnar där man tror. En av Europas största ekonomier, Frankrike,
              kommer på 70:e plats i rankningen om ekonomisk frihet, efter bland
              annat Kazakstan och Ghana. Italien, Europas näst största ekonomi,
              kommer på 86:e plats. Det är efter Rumänien men strax före Zambia.
              Italien har mycket att göra för att reformera sin ekonomi.
            </seg>
          </u>
          <u xml:id="i-1455f1da2cffa55c-136" prev="i-1455f1da2cffa55c-122" who="Q5579118">
            <seg xml:id="i-G9raVJ44K7XwSduYzseH22">
              Europa som helhet har också förstärkts av att Kroatien kommer
              in som medlem. Det är bra, men det kommer inte att kraftfullt
              öka den ekonomiska dynamiken. Kroatien rankas på plats 87 när
              det gäller ekonomisk frihet.
            </seg>
          </u>
          <u xml:id="i-1455f1da2cffa55c-137" prev="i-1455f1da2cffa55c-122" who="Q5579118">
            <seg xml:id="i-12UJymYSwgacCLtGjyqzEC">
              Sist i rankningen av Europas länder kommer Grekland. Greklands
              ekonomiska frihet rankas på 119:e plats efter länder som Benin,
              Belize och Bhutan. Det säger en del om de utmaningar och förklaringar
              till varför Grekland nu har djupa ekonomiska problem.
            </seg>
          </u>
          <u xml:id="i-1455f1da2cffa55c-138" prev="i-1455f1da2cffa55c-122" who="Q5579118">
            <seg xml:id="i-97EojZ7P3z9KZvnji8DpML">
              Det här är inte givet. Sanningen är den att när man började mäta
              dessa frågor för ungefär 20 år sedan, i mitten av 90-talet, hade
              Grekland och Sverige lika höga poäng. Sverige, som nu är på 20:e
              plats, och Grekland hade samma ekonomiska frihet för 20 år sedan.
              I det här parlamentet och i EU har vi valt 20 år av reformer för
              att öka konkurrenskraften i Sverige. Flera partier och flera riksdagar
              har varit inblandade i detta. Det har gjort Sverige starkare,
              friare och bättre. Grekland har valt en annan väg. Det kostar.
            </seg>
          </u>
          <u xml:id="i-1455f1da2cffa55c-139" prev="i-1455f1da2cffa55c-122" who="Q5579118">
            <seg xml:id="i-XNqwASW5U9F5pYjhwtr6aE">
              Frankrike och Danmark hade också samma poäng för 20 år sedan.
              Danmark har, i likhet med oss, ibland med socialdemokratiska regeringar
              och ibland med liberala eller konservativa regeringar, reformerat
              och byggt sitt land starkare och är i dag ett av världens friaste
              och mest välmående länder – där befolkningen dessutom faktiskt
              är lyckligast av alla.
            </seg>
          </u>
          <u xml:id="i-1455f1da2cffa55c-140" prev="i-1455f1da2cffa55c-122" who="Q5579118">
            <seg xml:id="i-UYURsa8GQN2jB831HoCVbs">
              Hur ser då EU i allmänhet ut? Jo, om man väger samman den ekonomiska
              friheten – stora länder väger tungt, små länder väger lätt, men
              här är det en sammanvägning – kommer vi på 40:e plats. Den ekonomiska
              friheten i Europa bedöms därmed vara ungefär som den är i Uruguay,
              Jordanien eller Brunei. Det är något vi borde tänka på.
            </seg>
          </u>
          <u xml:id="i-1455f1da2cffa55c-141" prev="i-1455f1da2cffa55c-122" who="Q5579118">
            <seg xml:id="i-LWT8WaR36zJ2DLLxqanGDS">
              Sedan ska man erkänna att det är svårt att mäta och jämföra över
              länder på det sättet. Ändå säger det någonting när vi ser att
              några av världens friaste länder också är de som är mest välmående,
              har den bästa miljön, har de bästa levnadsförutsättningarna för
              människor, med läskunnighet eller välfärd i övrigt.
            </seg>
          </u>
          <u xml:id="i-1455f1da2cffa55c-142" prev="i-1455f1da2cffa55c-122" who="Q5579118">
            <seg xml:id="i-SxU7Pr2Z2CaRNBGbgzUy7B">
              I detta står Sverige starkt. Sveriges ekonomi har varit i bra
              form de senaste åren, trots den stora allvarliga ekonomiska krisen.
              Den svenska bnp-tillväxten har varit bättre än i flera jämförbara
              länder. Sverige har också bättre sysselsättningsgrad än till exempel
              både Finland och Tyskland. Vår långtidsarbetslöshet är väsentligt
              lägre än i många jämförbara länder. Tyskland har exempelvis näst
              intill dubbelt så hög långtidsarbetslöshet som Sverige. Sverige
              har samtidigt bland EU:s starkaste finanser, även om vi enbart
              jämför oss med länder som Danmark, Tyskland eller Finland. Dessa
              länder har under de gångna åren dragit på sig stora skulder medan
              vi i Sverige har gått i motsatt riktning och faktiskt stärkt de
              offentliga finanserna. Det är bra för Sverige men också en utmaning
              för framtiden att både bibehålla nivån och fortsätta att göra
              Sverige starkt.
            </seg>
          </u>
          <u xml:id="i-1455f1da2cffa55c-143" prev="i-1455f1da2cffa55c-122" who="Q5579118">
            <seg xml:id="i-Y6SDS9NPLWpDfqEJs3TW1g">
              En del i detta är att hålla Sveriges ekonomi öppen. Sverige ska
              vara ett öppet land. Vi är eniga om detta i parlamentet, åtminstone
              i stora drag. Det var ett intressant replikskifte tidigare, och
              jag måste ge en eloge till Lars Ohly för att han också står upp
              för dessa frågor.
            </seg>
          </u>
          <u xml:id="i-1455f1da2cffa55c-144" prev="i-1455f1da2cffa55c-122" who="Q5579118">
            <seg xml:id="i-Q2v5kP3XEKKs1yT4hkBTmi">
              Det är viktigt med öppenhet. Men vi måste se till att de regler
              som finns också följs. Här har vi en debatt. Låt mig då vara tydlig
              i denna kammare. Det är självklart att svenska regler ska gälla
              i Sverige. Så är det. Mycket av det vi talar om som händer på
              arbetsmarknaden handlar om sådant som faktiskt är i strid med
              svenska regler, som är olagligt, som är kriminell verksamhet.
              Kriminalitet ska vi självklart och tydligt bekämpa. Men vi ska
              också värna den öppenhet som finns. Den öppenheten stärker Sverige.
            </seg>
          </u>
          <u xml:id="i-1455f1da2cffa55c-145" prev="i-1455f1da2cffa55c-122" who="Q5579118">
            <seg xml:id="i-L5JccoENmaXLNCG7YEDvoC">
              Om vi tittar på hur utvecklingen har varit under de år vi har
              haft en borgerlig regering och en debatt om social rörlighet och
              öppenhet kan vi konstatera att för till exempel byggarbetare har
              lönerna ökat både före och efter skatt, och antalet byggnadsarbetare
              i Sverige är i dag fler.
            </seg>
          </u>
          <u xml:id="i-1455f1da2cffa55c-146" prev="i-1455f1da2cffa55c-122" who="Q5579118">
            <seg xml:id="i-XJ8UuLdZ5qUcjT21LdGisG">
              Det pågår en annan skräckpropaganda om att jobb försvinner och
              att löner dumpas. Verkligheten är en annan. Den ska vi tala om.
            </seg>
          </u>
          <u xml:id="i-1455f1da2cffa55c-147" prev="i-1455f1da2cffa55c-122" who="Q5579118">
            <seg xml:id="i-HQSB8wnJE4uDubMdbmAgHn">
              Det som är glädjande med Europa är att potentialen samtidigt
              finns här. Om vi i stället för att svartmåla och tala om problemen
              – som jag nu tyvärr har gjort – ser till möjligheterna att lära
              av varandra kan vi lära av de bästa exemplen. Vi kan lära av till
              exempel ett land som Danmark. Vad händer då? Då skulle Europa
              snabbt ta sig till toppen av en internationell rankning om ekonomisk
              frihet och stärka vår konkurrenskraft.
            </seg>
          </u>
          <u xml:id="i-1455f1da2cffa55c-148" prev="i-1455f1da2cffa55c-122" who="Q5579118">
            <seg xml:id="i-VDatdrQyzMbtUXeWNbxc8Q">
              Detta gör att jag landar på några viktiga slutsatser. Ja, gärna
              en Europavisionsdebatt. Jag gillar Europa, och jag gillar visioner.
              Men först behöver vi ha en rejäl ekonomidebatt. Vi behöver tala
              om reformer och hur vi stärker Europa, hur vi ökar sysselsättningen
              och välståndet. Den debatten och de reformer som måste följa måste
              sannolikt ske land för land. Skillnaderna är fortfarande stora
              – och de ska vara stora. Vi ska inte ha en enhetlig superstat
              som dikterar allt. Men vi kan lära av varandra, och vi kan lära
              av de bästa.
            </seg>
          </u>
          <u xml:id="i-1455f1da2cffa55c-149" prev="i-1455f1da2cffa55c-122" who="Q5579118">
            <seg xml:id="i-3SxRaWbsFvb1j9aFNcymRE">
              Vi ska inte underskatta betydelsen av gemensamma reformer. De
              kan utgöra enormt viktiga bidrag. I det är Europavalet viktigt.
              Vi har nu att välja ett parlament som ska bära Europa de närmaste
              fem åren framåt. Det är viktigt att vi alla är med och deltar.
            </seg>
          </u>
          <u xml:id="i-1455f1da2cffa55c-150" prev="i-1455f1da2cffa55c-122" who="Q5579118">
            <seg xml:id="i-LK9DVNz4RgwJxV7MPHNM78">
              I den debatten vill jag skicka med tre saker. Låt det handla
              om demokrati. Låt det handla om ekonomi. Men framför allt: låt
              också, även om vikten av reformer är stor, drömmen om Europa leva.
            </seg>
          </u>
          <u xml:id="i-1455f1da2cffa55c-151" prev="i-1455f1da2cffa55c-122" who="Q5579118">
            <seg xml:id="i-WkUwyTwZoF7WvuCauhoofi">
              Avslutningsvis, fru talman! Om människorna i Ukraina kan stå
              i månader på torget i kölden och stå upp för sin rätt att välja
              framtid borde vi kunna gå ut på gator och torg, i förhoppningsvis
              lite bättre majväder än i dag, och tillsammans vara med och utforma
              vårt framtida Europa.
            </seg>
          </u>
          <note type="speaker" xml:id="i-AUjqkky9KpQuKCSyed3pww">
            Anf. 10 MARIE GRANLUND (S) replik:
          </note>
          <u xml:id="i-1455f1da2cffa55c-152" next="i-1455f1da2cffa55c-154" who="Q3373324">
            <seg xml:id="i-TV42LZpoPtRGT1RxkcfZtB">
              Fru talman! Jag glömde tidigare att yrka bifall till våra reservationer,
              och jag yrkar bifall till reservation nr 3 och reservation nr
              28. Självklart står vi bakom alla reservationer, men för tids
              vinnande blir det nr 3 och nr 28.
            </seg>
          </u>
          <u xml:id="i-1455f1da2cffa55c-153" prev="i-1455f1da2cffa55c-152" who="Q3373324">
            <seg xml:id="i-Y5GYhBYYS4MMgUG6qeGtDM">
              I slutet av sitt anförande sade Gustav Blix om den svenska arbetsmarknaden
              att regler ska följas. Möjligtvis är vi överens om det. Då skulle
              jag vilja fråga varför regeringen gör som den gör. Den svenska
              modellen säger sig regeringen stå bakom. Men det viktigaste i
              den svenska modellen är att lönebildningen sker hos arbetsmarknadens
              parter. För att man reellt ska kunna driva lönekrav måste det
              finnas möjlighet till konflikt. Annars faller det platt till marken.
              Det måste alltså finnas en konflikträtt. Det är en annan sak att
              den väldigt sällan används i Sverige, vilket visar fördelen med
              att det är arbetsmarknadens parter som bestämmer om lönevillkor
              och även andra villkor på arbetsmarknaden.
            </seg>
          </u>
          <u xml:id="i-1455f1da2cffa55c-154" prev="i-1455f1da2cffa55c-152" who="Q3373324">
            <seg xml:id="i-21avbeDeJ5sN89qZ1aTeSa">
              Jag undrar om Gustav Blix någonsin har träffat en åkare som är
              förtvivlad – jag har gjort det flera gånger – över den illojala
              konkurrens som nu pågår, eller byggföretagare som tycker att det
              är väldigt trist att när de har svenska löner kan de inte konkurrera
              när det kommer ett polskt företag som har polska löner. Gäller
              inte lika lön för lika arbete i Sverige längre? Är det så måste
              man göra någonting åt det. Då måste man se till att få vidta det
              som Lavaldomen har inskränkt. Det är en väldigt viktig fråga att
              driva.
            </seg>
          </u>
          <note type="speaker" xml:id="i-6bD7DPavBjtgLwExtUqg2i">
            Anf. 11 GUSTAV BLIX (M) replik:
          </note>
          <u xml:id="i-1455f1da2cffa55c-155" next="i-1455f1da2cffa55c-159" who="Q5579118">
            <seg xml:id="i-WhLY6k3MgVRF9x5LwdPuvS">
              Fru talman! Jag vill tacka Marie Granlund för påminnelsen om
              yrkande. Jag yrkar bifall till utskottets förslag.
            </seg>
          </u>
          <u xml:id="i-1455f1da2cffa55c-156" prev="i-1455f1da2cffa55c-155" who="Q5579118">
            <seg xml:id="i-5sbLPdVsUi37LgTwP2NkMS">
              Så till frågan om konflikträtt. Låt mig vara tydlig med att vi
              har den ordningen att svenska lagar och regler ska gälla i Sverige,
              men vi har också en ordning som är tydlig med att du har rätt
              att ta konflikt om de avtal som finns är fel vad gäller lön, fel
              vad gäller arbetstid eller fel vad gäller till exempel semester.
              Då har du rätt att vidta stridsåtgärder.
            </seg>
          </u>
          <u xml:id="i-1455f1da2cffa55c-157" prev="i-1455f1da2cffa55c-155" who="Q5579118">
            <seg xml:id="i-V3kXzof3vQtgsHe8vqVZrf">
              Låt mig i stället tala om någonting annat. Det är inte här skillnaden
              ligger; skillnaden ligger i hur vi ska gå vidare och stärka Europa
              och konkurrenskraften. Låt mig då ställa en fråga. Jag höll ett
              långt anförande som handlade om ekonomisk frihet och vikten av
              reformer i Europa. När jag tittar ut över Europa ser jag både
              bra och dåliga exempel på saker som händer, och jag tog upp några
              av dem. Jag skulle vilja fråga Marie Granlund och Socialdemokraterna,
              som gör anspråk på att dels vinna många mandat i Europaparlamentet,
              dels ta över regeringsmakten i Sverige: Vilka EU-länder ser du,
              Marie Granlund, som föredömen och som har klarat den ekonomiska
              krisen, sysselsättning och välstånd bättre än vad vi har gjort
              under alliansregeringen sedan krisen inleddes? Var hittar du inspiration
              för hur man ska gå vidare?
            </seg>
          </u>
          <u xml:id="i-1455f1da2cffa55c-158" prev="i-1455f1da2cffa55c-155" who="Q5579118">
            <seg xml:id="i-PRFF1Ei2j55og33iWxnDdX">
              När jag tittar ut över Europa ser jag att arbetslösheten i Sverige
              är lägre än vad den är i övriga EU. Jag ser samtidigt att sysselsättningsutvecklingen
              är bättre i Sverige än vad den i allmänhet är i EU. Jag ser att
              långtidsarbetslösheten i Sverige är lägre än i de flesta jämförbara
              länder. Jag ser att budgeten är i bättre balans och ordning här
              än i de flesta andra länder. Jag ser att skulderna minskar i Sverige
              när de ökar i andra delar av Europa.
            </seg>
          </u>
          <u xml:id="i-1455f1da2cffa55c-159" prev="i-1455f1da2cffa55c-155" who="Q5579118">
            <seg xml:id="i-EgsGmECfXDuW6UtWnpnXCP">
              Jag har nämnt några saker som jag vill att vi ska gå vidare med.
              Vilka idéer ser du, Marie Granlund, som Sverige och Europa kan
              lära av? Vilka goda exempel i Europa vill du ta efter i den kommande
              reformeringen av Europa?
            </seg>
          </u>
          <note type="speaker" xml:id="i-8tLnbRk98Ad7Vbg5kK5hh3">
            Anf. 12 MARIE GRANLUND (S) replik:
          </note>
          <u xml:id="i-1455f1da2cffa55c-160" next="i-1455f1da2cffa55c-165" who="Q3373324">
            <seg xml:id="i-PJydVwyhC5HLGLAXfe2REz">
              Fru talman! Jag tycker att Sverige är ett väldigt bra land, men
              Sverige skulle kunna vara bättre, och det på en rad olika områden.
              Ekonomin är bättre i Sverige än på många andra ställen, och det
              beror på de budgetregler som vi drev igenom i mitten av 1990-talet
              och som dina partikamrater vid den tidpunkten var emot.
            </seg>
          </u>
          <u xml:id="i-1455f1da2cffa55c-161" prev="i-1455f1da2cffa55c-160" who="Q3373324">
            <seg xml:id="i-Ai6faPhN4Byc3WucziaYmu">
              Låt oss återgå till frågan om arbetsmarknaden. Det är inte så
              som Gustav Blix säger. Det är riktigt att man kan vidta konfliktåtgärder
              när det gäller svenska arbetare. Men det är en väldigt stor skillnad
              på den utstationerade arbetaren. Det är vad det handlar om. Det
              är en total sammanblandning i debatten av arbetskraftsinvandring,
              utstationerade arbetare och företag som etablerar sig.
            </seg>
          </u>
          <u xml:id="i-1455f1da2cffa55c-162" prev="i-1455f1da2cffa55c-160" who="Q3373324">
            <seg xml:id="i-EGXPcJiaU8G81yFvaCeTnS">
              Vad vi pratar om är utstationerade arbetare som är här tillfälligt.
              Där sades i Lavaldomen och EG-domstolen att den fria rörligheten
              är överordnad detta; man kan inte ställa krav på kollektivavtal,
              punkt.
            </seg>
          </u>
          <u xml:id="i-1455f1da2cffa55c-163" prev="i-1455f1da2cffa55c-160" who="Q3373324">
            <seg xml:id="i-3fc72AoYeb26a3iiCm7L2R">
              Jag undrar om Gustav Blix anser att LO och TCO, som företräder
              miljontals medlemmar i Sverige, har fel? Han säger väl att en
              riksdagsmajoritet har samma uppfattning, men det är självklart
              att det är fel.
            </seg>
          </u>
          <u xml:id="i-1455f1da2cffa55c-164" prev="i-1455f1da2cffa55c-160" who="Q3373324">
            <seg xml:id="i-BHJcFo7R9btmURT3TyDppz">
              Jag skulle vilja fråga vad det är som har förändrats. Man kan
              i och för sig diskutera hur helhjärtat Sven Otto Littorin tidigare
              slogs för de svenska kollektivavtalen, men han gjorde faktiskt
              det. De åtgärder som han föreslog säger ni i dag är protektionism.
              Jag undrar vad det är som har förändrats på de här åren. Hur kan
              det som 2006 var något man skulle slåss för i den svenska modellen
              helt plötsligt betraktas som protektionism?
            </seg>
          </u>
          <u xml:id="i-1455f1da2cffa55c-165" prev="i-1455f1da2cffa55c-160" who="Q3373324">
            <seg xml:id="i-94AYtqGDdXLs3gDQPhDamD">
              Vi är beredda att slåss för ett, som det heter, socialt protokoll
              för att svenska kollektivavtal ska gälla för alla som arbetar
              i Sverige.
            </seg>
          </u>
          <note type="speaker" xml:id="i-TS4ggP411sC8wGBqQFJu7b">
            Anf. 13 GUSTAV BLIX (M) replik:
          </note>
          <u xml:id="i-1455f1da2cffa55c-166" next="i-1455f1da2cffa55c-171" who="Q5579118">
            <seg xml:id="i-N7Npet2RHGiXzwtsSXbD31">
              Fru talman! Jag håller med: Den svenska modellen ska gälla. Vi
              tillämpar den, vi slåss för den, vi tar den fajten och vi tycker
              att den är viktig.
            </seg>
          </u>
          <u xml:id="i-1455f1da2cffa55c-167" prev="i-1455f1da2cffa55c-166" who="Q5579118">
            <seg xml:id="i-AN7pEthzyek1CJyBPtfgde">
              Det jag sade i mitt anförande stämmer: Du har rätt att ta konflikt
              mot en part i Sverige som inom utstationering har till exempel
              för låga löner eller fel i arbetstid eller fel om semester. Du
              kan ta den konflikten och komma med ditt kollektivavtal och säga:
              Ni lever inte upp till villkoren här; ni måste ändra er. Den möjligheten
              finns.
            </seg>
          </u>
          <u xml:id="i-1455f1da2cffa55c-168" prev="i-1455f1da2cffa55c-166" who="Q5579118">
            <seg xml:id="i-L8pHgRbnnuBYBKG2SXmxhu">
              Vad Lavaldomen gällde var att det finns vissa andra saker i kollektivavtal
              som man inte kan kräva, men det här kan krävas. Då ska vi inte
              heller säga att man inte kan kräva det. Du kan ta konflikt, och
              du kan kräva att man lever upp till reglerna om minimilön, arbetstid
              och semester.
            </seg>
          </u>
          <u xml:id="i-1455f1da2cffa55c-169" prev="i-1455f1da2cffa55c-166" who="Q5579118">
            <seg xml:id="i-Gijyw92ofBbjHLp5qBAb5Q">
              Sådan är verkligheten, det vill säga att svenska lagar och regler
              gäller i Sverige. Mycket av debatten och skräckexemplen tror jag
              att vi är överens om handlar om någonting annat, nämligen situationer
              när man över huvud taget inte följer svenska lagar och regler.
              Där behöver vi göra mer tillsammans med rättsvårdande myndigheter
              och se till att man lever upp till de krav som finns.
            </seg>
          </u>
          <u xml:id="i-1455f1da2cffa55c-170" prev="i-1455f1da2cffa55c-166" who="Q5579118">
            <seg xml:id="i-41YovS9VxBTEy1fp5Vxnn2">
              Men Marie Granlund tycker jag svarade lite för lätt på min fråga
              hur vi ska få Europa att bli starkare. Det är det som är utmaningen.
              Där har den här regeringen varit framgångsrik. Sverige har haft
              den starkaste bnp-tillväxten av alla jämförbara EU-länder sedan
              2007. Vi har samtidigt fått ned skulden och behållit budget i
              balans, samtidigt som Sverige tillhör de länder i Europa som har
              störst andel av offentliga utgifter för utbildning, lägger störst
              resurser på forskning och har störst andel av bnp i offentliga
              investeringar. Vi satsar i Sverige på kunskap, kompetens, forskning
              och framtid, men vi satsar också på att erbjuda en öppen, flexibel
              och fungerande ekonomi där människor kan komma till sin rätt.
            </seg>
          </u>
          <u xml:id="i-1455f1da2cffa55c-171" prev="i-1455f1da2cffa55c-166" who="Q5579118">
            <seg xml:id="i-UKzqUZ8V7tC1yuqJ9MWvZN">
              Därför tycker jag att det är viktigt att rösta på Moderaterna
              i höstens riksdagsval, men det är också viktigt att vi skickar
              många bra moderater att föra fram viktiga idéer om detta i Europaparlamentet,
              som vi ska välja i slutet av maj.
            </seg>
          </u>
          <note type="speaker" xml:id="i-QfXmVSZMGYtUupp7j4tHEi">
            Anf. 14 BODIL CEBALLOS (MP) replik:
          </note>
          <u xml:id="i-1455f1da2cffa55c-172" next="i-1455f1da2cffa55c-175" who="Q4942281">
            <seg xml:id="i-GxYNSwpssdHMdJ3583evnq">
              Fru talman! Nu gav Gustav mig en helt ny inriktning på vad jag
              ska fråga om. Jag tycker precis tvärtom, att om man ska rösta
              i valet ska man tänka på vilken partigrupp det parti man röstar
              på kommer att tillhöra i Europaparlamentet. I den partigrupp där
              Gustavs parti, Moderaterna, ingår finns det många mycket märkliga
              partier som inte alls står för detsamma som Moderaterna alltid
              säger sig stå för.
            </seg>
          </u>
          <u xml:id="i-1455f1da2cffa55c-173" prev="i-1455f1da2cffa55c-172" who="Q4942281">
            <seg xml:id="i-BGVZeXabQxF6T7kvDoMhYD">
              Jag tänker till exempel på Spanien, där Partido Popular regerar
              i ensamt majestät och ägnar sig åt att inskränka medborgerliga
              rättigheter och demonstrationsrättigheter. Man inskränker också
              aborträtten. Det är väldigt mycket som pågår i Spanien som jag
              tror att Gustav egentligen inte skulle tycka var så bra. Gustav
              pratade om att det går bakåt i Turkiet och i ett antal olika länder.
              Spanien är just ett sådant land där det går bakåt, och detta på
              grund av era kolleger i Europaparlamentet.
            </seg>
          </u>
          <u xml:id="i-1455f1da2cffa55c-174" prev="i-1455f1da2cffa55c-172" who="Q4942281">
            <seg xml:id="i-4qSjUFwS9nqDyDVRW1CMKC">
              Spanien var ju ett land med den högsta ekonomiska tillväxten.
              Spanien sågs som ett föredöme ekonomiskt sett. Bara för några
              år sedan skulle ju alla länder ta efter den spanska ekonomin.
              Sedan kom krisen, och där dippade det, vilket har lett fram till
              en oerhört stor social oro i Spanien. Men en social oro kan inte
              mötas med förslag som innebär att man inte får lov att kritisera
              regeringen eller myndigheter, att man inte får lov att filma en
              polis i tjänsteutövning som kanske slår en demonstrant. Det är
              väldigt mycket som man inte kommer att få göra i Spanien framöver,
              om Partido Popular får igenom sin vilja.
            </seg>
          </u>
          <u xml:id="i-1455f1da2cffa55c-175" prev="i-1455f1da2cffa55c-172" who="Q4942281">
            <seg xml:id="i-DEJcoUiyVcBr8wsHr81qJf">
              Jag skulle vilja veta vad Gustav tycker om det och på vilket
              sätt Moderaterna kan agera för att sätta stopp för sina kolleger
              i Europaparlamentet.
            </seg>
          </u>
          <note type="speaker" xml:id="i-Y9kK7uVHrPNeHRpctdRZu4">
            Anf. 15 GUSTAV BLIX (M) replik:
          </note>
          <u xml:id="i-1455f1da2cffa55c-176" next="i-1455f1da2cffa55c-180" who="Q5579118">
            <seg xml:id="i-YEChmwSLb7smjvp3vy2dVR">
              Fru talman! Vi har alla europeiska systerpartier, och vi kan
              ha en lång debatt mellan alla partigrupper om hur de olika medlemsländerna
              lever upp till våra egna krav. Jag är inte nöjd med allt som kommer
              ut, men jag är väldigt nöjd med allt som vi skickar in. Vi skickar
              in duktiga, engagerade moderata män och kvinnor som står upp för
              svenska värderingar, mänskliga rättigheter, öppenhet och för en
              fri ekonomi.
            </seg>
          </u>
          <u xml:id="i-1455f1da2cffa55c-177" prev="i-1455f1da2cffa55c-176" who="Q5579118">
            <seg xml:id="i-UsfninWtd9dFVGZRnAJMF">
              Det bästa sättet att förbättra EPP-gruppen – om det är någonting
              som Bodil Ceballos är allvarligt bekymrad över – är att skicka
              dit så många moderater som möjligt. Då blir EPP-gruppen väldigt
              mycket bättre. Låt oss då se till att alla de 20 parlamentariker
              som vi skickar dit från Sverige är moderater. Då blir det också
              en mycket bättre balans i EPP-gruppen. Det skulle jag vilja se.
            </seg>
          </u>
          <u xml:id="i-1455f1da2cffa55c-178" prev="i-1455f1da2cffa55c-176" who="Q5579118">
            <seg xml:id="i-FYcF6nR75e2NcKobFjj8Qs">
              Sedan kan jag också ha en debatt med Bodil Ceballos om de ställningstaganden
              som den gröna gruppen gör. Men vi lämnar den frågan därhän.
            </seg>
          </u>
          <u xml:id="i-1455f1da2cffa55c-179" prev="i-1455f1da2cffa55c-176" who="Q5579118">
            <seg xml:id="i-EkJm1ghmUsK5DugqQwqzPd">
              Däremot tycker jag att vi ska försöka påverka parlamentet genom
              att skicka dit så bra företrädare som möjligt. Men vi behöver
              också skicka dit företrädare som ser lösningar på Europas problem.
              Då går min fråga – precis som den nyss gick till Marie Granlund
              från Socialdemokraterna – till Bodil Ceballos: När du tittar ut
              över Europa, vilket land ser du av de övriga 27 medlemsländerna
              som har varit bättre än Sverige på att klara sysselsättningen,
              på att hålla en budget i balans, på att få ned skulderna och på
              att få unga i arbete, som vi har en stor debatt om här? Vilka
              länder har gjort ett bättre jobb på alla avgörande områden för
              att möta de ekonomiska utmaningar som vi i Sverige möter med öppenhet,
              reformer, sänkta skatter, konkurrenskraft, men också med investeringar
              i utbildning, forskning och infrastruktur?
            </seg>
          </u>
          <u xml:id="i-1455f1da2cffa55c-180" prev="i-1455f1da2cffa55c-176" who="Q5579118">
            <seg xml:id="i-PrE1b2ihqxtTh3W39zvmFL">
              Det är vad vi erbjuder. Det är vad den här alliansen går till
              val på. Det är också vad vi vill se mer av i Europaparlamentet
              genom att ha många moderater där. Men vad vill Miljöpartiet? Vilka
              föredömen ser du? Vilka länder är det som har någonting att erbjuda
              oss andra att lära av?
            </seg>
          </u>
          <note type="speaker" xml:id="i-6dWAwqv1YHC485P8yHEAKP">
            Anf. 16 BODIL CEBALLOS (MP) replik:
          </note>
          <u xml:id="i-1455f1da2cffa55c-181" next="i-1455f1da2cffa55c-188" who="Q4942281">
            <seg xml:id="i-SfFjvBHBuU3ieL4AjPvXLH">
              Fru talman! Jag trodde att det var jag som skulle ställa frågor
              till Gustav, och jag gjorde det, men jag fick inte något enda
              svar på de frågor som jag ställde.
            </seg>
          </u>
          <u xml:id="i-1455f1da2cffa55c-182" prev="i-1455f1da2cffa55c-181" who="Q4942281">
            <seg xml:id="i-CBN9baz2s49uQJZVYgUxjg">
              Det räcker inte med att skicka ned 20 moderater. Det finns 751
              ledamöter i parlamentet. 20 svenskar är inte heller tillräckligt
              mycket för att ändra på inställningen hos en hel partigrupp.
            </seg>
          </u>
          <u xml:id="i-1455f1da2cffa55c-183" prev="i-1455f1da2cffa55c-181" who="Q4942281">
            <seg xml:id="i-HcSj2B4Qg2yRcxnNiviMNJ">
              Den fråga jag ställde var: Vad tycker du om situationen i till
              exempel Spanien? Du tycker saker om Turkiet och många andra ställen.
              Men så fort det handlar om något inom Europa ska vi aldrig uttala
              oss om någonting som de andra länderna gör.
            </seg>
          </u>
          <u xml:id="i-1455f1da2cffa55c-184" prev="i-1455f1da2cffa55c-181" who="Q4942281">
            <seg xml:id="i-Aq4GUmYWyBRJchaUDC65rR">
              Jag har en annan fråga. Du pratade väldigt mycket om att människor
              i Ukraina själva ska få välja sin framtid, och det tycker jag
              också att de ska få göra. Jag tycker också att katalanerna ska
              få välja sin framtid. Men även där duckar ni. Ni vill inte ta
              i den frågan med tång.
            </seg>
          </u>
          <u xml:id="i-1455f1da2cffa55c-185" prev="i-1455f1da2cffa55c-181" who="Q4942281">
            <seg xml:id="i-HRBs61UHt5Hghq69bzktZx">
              I år är det två länder som kommer att genomföra folkomröstningar
              om självständighet i sina stater. Detta är en fråga som vi måste
              hantera på ett eller annat sätt, för den är uppsatt på dagordningen.
              Men ni duckar, ni vill inte ta i frågan. Jag har frågat Carl Bildt
              ett antal gånger och bara fått svaret: Nej, nej, nej, det här
              är interna angelägenheter i Spanien.
            </seg>
          </u>
          <u xml:id="i-1455f1da2cffa55c-186" prev="i-1455f1da2cffa55c-181" who="Q4942281">
            <seg xml:id="i-EE4N2iJUNvQuetk2VpM2zK">
              Men när det handlar om andra länder – utanför EU – då är det
              plötsligt inte längre interna angelägenheter, utan då tycker vi
              en massa saker. Vi måste väl kunna tycka någonting om det som
              händer i Katalonien och i Spanien.
            </seg>
          </u>
          <u xml:id="i-1455f1da2cffa55c-187" prev="i-1455f1da2cffa55c-181" who="Q4942281">
            <seg xml:id="i-E256H1KGbqWQwfe8NYu2kp">
              Jag tycker att katalanerna ska få folkomrösta. Det betyder inte
              att jag tycker att de ska bli självständiga, men de bör själva
              få välja sin framtid. Det är katalanerna som ska tala om vad de
              vill, och när de har valt kan vi stötta dem. Men det vill ni inte
              när det handlar om frågor inom Europa.
            </seg>
          </u>
          <u xml:id="i-1455f1da2cffa55c-188" prev="i-1455f1da2cffa55c-181" who="Q4942281">
            <seg xml:id="i-MVFptxjpPYAyLSRpuydjHU">
              Jag skulle vilja veta: Hur ställer du dig till att länder i Europa
              ska ha möjlighet att välja sin egen framtid?
            </seg>
          </u>
          <note type="speaker" xml:id="i-R5WaZC7Xsj63xGLoxNoqqq">
            Anf. 17 GUSTAV BLIX (M) replik:
          </note>
          <u xml:id="i-1455f1da2cffa55c-189" next="i-1455f1da2cffa55c-192" who="Q5579118">
            <seg xml:id="i-KunWPWimaKUEEHWFMyfhPs">
              Fru talman! Jag redovisade ganska mycket om vad jag tycker att
              många europeiska länder behöver, och det inkluderar också Spanien.
              Jag tror att Spanien behöver en högre grad av ekonomisk frihet
              och fler reformer. Men det måste spanjorerna själva få avgöra
              i egna lokala och nationella val, men också i val till EU. Sedan
              kan de välja de företrädare som de vill skicka till Bryssel, och
              så möter vi dem där.
            </seg>
          </u>
          <u xml:id="i-1455f1da2cffa55c-190" prev="i-1455f1da2cffa55c-189" who="Q5579118">
            <seg xml:id="i-UjE6DGRRqv7CsFWxMbEjJu">
              Det jag sade var att vårt bästa sätt att möta detta är att se
              till att de möter så många som möjligt på de interna gruppmötena
              som kanske har en annan uppfattning, som står upp för mänskliga
              rättigheter, för kvinnors rättigheter och för de här viktiga frågorna.
            </seg>
          </u>
          <u xml:id="i-1455f1da2cffa55c-191" prev="i-1455f1da2cffa55c-189" who="Q5579118">
            <seg xml:id="i-7ZZX8zC49coiNTz2oWesR1">
              Sedan är det också viktigt att det finns europeiska institutioner,
              som ju gör att vi – oavsett vad man fattar för beslut i enskilda
              länder – har rättigheter utöver enskilda länders beslut och kan
              gå till europeisk domstol och kräva vår rätt. Det tycker jag också
              är viktigt.
            </seg>
          </u>
          <u xml:id="i-1455f1da2cffa55c-192" prev="i-1455f1da2cffa55c-189" who="Q5579118">
            <seg xml:id="i-X6Veeede45qk2CzovwqoWY">
              Däremot vill jag inte gå in i en debatt om hur länderna ska se
              ut. Jag tycker att den väsentliga frågan vi har att lösa i Europa
              inte är var de nya gränserna ska gå, utan att göra de gränser
              som finns mindre relevanta. Det behövs inte nya gränser inom länder,
              vare sig det handlar om Spanien, Skottland, Storbritannien eller
              Ukraina. Vi ska göra de gränser som finns mindre relevanta. Det
              är det stora, viktiga och avgörande projektet. Det är så vi bygger
              fred, välstånd och också en bättre framtid för alla oss européer.
            </seg>
          </u>
          <note type="speaker" xml:id="i-2aGd2GZqgiZqJwneFXLX6S">
            Anf. 18 LARS OHLY (V) replik:
          </note>
          <u xml:id="i-1455f1da2cffa55c-193" next="i-1455f1da2cffa55c-197" who="Q262285">
            <seg xml:id="i-RKd2A3ZK6AKw2ZQuJbLdEz">
              Fru talman! Gustav Blix är, såvitt jag bedömer det, en utmärkt
              representant för de nya moderaterna. Han säger alla de rätta sakerna
              och pratar om vikten av att respektera kollektivavtal och sociala
              rättigheter på arbetsmarknaden. Nu ska inte politiska partier
              i första hand dömas ut utifrån vad de säger – vi säger ju alltid
              sådant som låter bra – utan utifrån vad de gör.
            </seg>
          </u>
          <u xml:id="i-1455f1da2cffa55c-194" prev="i-1455f1da2cffa55c-193" who="Q262285">
            <seg xml:id="i-SjN7UaPBeAroBdAwnCWG8Q">
              När det gäller hur arbetsmarknaden i dag ser ut i Sverige och
              de problem som följer av att kollektivavtal inte alltid respekteras
              måste jag säga att regeringen är oerhört svag på att hantera problemet,
              att göra någonting åt det och att föreslå lösningar. Inom restaurangbranschen,
              inom jordbruket, inom bärplockningen, inom transport och inom
              flera andra branscher är det relativt vanligt att arbetare utnyttjas
              till usla villkor och dåliga löner.
            </seg>
          </u>
          <u xml:id="i-1455f1da2cffa55c-195" prev="i-1455f1da2cffa55c-193" who="Q262285">
            <seg xml:id="i-WCEr1DzhtRAAaGhYf6vWQm">
              Inom transportbranschen beror det bland annat på att det finns
              ett regelverk inom EU som tillåter det som kallas cabotage. Det
              är ett lite krångligt uttryck som innebär att man får köra inrikes
              transporter i ett annat land upp till sju dagar efter att man
              har kört en utrikestransport dit. Det hade vi en debatt om för
              inte så länge sedan. Då vägrade Moderaterna och alla andra regeringspartier
              att kräva förändringar av de regler som skulle innebära att svenska
              åkare fick möjlighet att konkurrera på ett seriöst sätt i stället
              för att bli utkonkurrerade av åkare som betalar usla löner till
              sina chaufförer.
            </seg>
          </u>
          <u xml:id="i-1455f1da2cffa55c-196" prev="i-1455f1da2cffa55c-193" who="Q262285">
            <seg xml:id="i-WqPUPT4HFUT7w5RVN5tcJy">
              När det gäller lex Laval och den svenska modellen är det också
              tydligt att regeringen egentligen inte är så angelägen. Man har
              lagt in frågan i en utredning som man har vägrat att komplettera
              direktiven till efter det att EU-domstolen har sagt att detta
              gick för långt. Lex Laval är inte rimlig utifrån de problem som
              tidigare hade visat sig.
            </seg>
          </u>
          <u xml:id="i-1455f1da2cffa55c-197" prev="i-1455f1da2cffa55c-193" who="Q262285">
            <seg xml:id="i-8uTrBeP1GRaFMpMnSxeRKN">
              Ska man döma inte bara efter vad Gustav Blix säger utan efter
              vad Moderaterna och regeringen står för finns det mycket att önska
              i fråga om sociala rättigheter.
            </seg>
          </u>
          <note type="speaker" xml:id="i-4LFwAhivTKKNJwvYzUQyce">
            Anf. 19 GUSTAV BLIX (M) replik:
          </note>
          <u xml:id="i-1455f1da2cffa55c-198" next="i-1455f1da2cffa55c-204" who="Q5579118">
            <seg xml:id="i-9RxSUqKzg6PniBLiQdDxUH">
              Fru talman! Jag fick inte någon direkt fråga av Lars Ohly, men
              jag ska försöka svara genom ett bredare resonemang.
            </seg>
          </u>
          <u xml:id="i-1455f1da2cffa55c-199" prev="i-1455f1da2cffa55c-198" who="Q5579118">
            <seg xml:id="i-3Wqb2ZDAfumo97hQc2wQWy">
              Det viktigaste som har hänt på svensk arbetsmarknad under den
              här regeringen är att sysselsättningen har ökat. 250 000 fler
              människor går till jobbet i dag jämfört med hur många som gjorde
              det innan. Lönerna har ökat, och dessutom får man behålla mer
              i plånboken. Det är bra.
            </seg>
          </u>
          <u xml:id="i-1455f1da2cffa55c-200" prev="i-1455f1da2cffa55c-198" who="Q5579118">
            <seg xml:id="i-WLe2XcMmiY4EqoMWu7wJux">
              Därutöver har vi en debatt om hur villkoren ser ut på arbetsmarknaden.
              Den debatten välkomnar vi i Nya moderaterna. Vi tycker att den
              är viktig. Vi tycker att svenska lagar och regler ska gälla, där
              är vi överens. Vi tycker också att man kanske behöver göra mer
              för att upprätthålla lagar och regler, och också för att se till
              att de lagar och regler som finns följs och att överträdelser
              beivras. Där har vi gjort en del. Vi har tillsatt en utredning
              som nu tittar på lex Laval. Vi gör dessutom fler insatser för
              att göra det möjligt att granska vad som händer.
            </seg>
          </u>
          <u xml:id="i-1455f1da2cffa55c-201" prev="i-1455f1da2cffa55c-198" who="Q5579118">
            <seg xml:id="i-CKvuZRoonBdJ5p5xGXVQzr">
              Men vi måste separera det som vi pratar om här. Ena gången pratar
              Lars Ohly, Vänsterpartiet och de andra rödgröna partierna om att
              det är ett stort problem med kollektivavtal som inte gäller i
              Sverige. Så är det ju inte. Man kan kräva konflikt vad gäller
              att upprätthålla arbetstid, löner och semester i Sverige i dag.
            </seg>
          </u>
          <u xml:id="i-1455f1da2cffa55c-202" prev="i-1455f1da2cffa55c-198" who="Q5579118">
            <seg xml:id="i-hZER35DJ6QoLmhxVPLq7f">
              Sedan rättfärdigar man det här med en massa illegal eller olämplig
              verksamhet som ska beivras. Då tycker jag att vi ska dela på diskussionen
              och ta den ena diskussionen om hur lagar och regler ser ut och
              den andra om hur lagar och regler följs. Där är vi beredda att
              göra insatser på båda.
            </seg>
          </u>
          <u xml:id="i-1455f1da2cffa55c-203" prev="i-1455f1da2cffa55c-198" who="Q5579118">
            <seg xml:id="i-7hY9C4u4Eb1jrJDgMiAcuN">
              När det gäller cabotage är frågan om Lars Ohly tycker att det
              vore bättre att det åker tomma lastbilar på våra vägar. Det är
              miljömässigt och ekonomiskt väsentligt mycket sämre.
            </seg>
          </u>
          <u xml:id="i-1455f1da2cffa55c-204" prev="i-1455f1da2cffa55c-198" who="Q5579118">
            <seg xml:id="i-Ru22szTmWxzbGYmTjg49Hw">
              Nu går min fråga till Lars Ohly i stället. Ingen här har gett
              mig något exempel på ett enda land. Jag har talat mig varm för
              att vi behöver lära av varandra. Vilka av EU:s 27 länder vill
              Vänsterpartiet att vi ska lära oss av när det gäller att reformera
              för fler jobb, bättre budgetbalans och bättre investeringar i
              forskning, infrastruktur och välfärd i Sverige? Ge mig gärna ett
              exempel!
            </seg>
          </u>
          <note type="speaker" xml:id="i-8EB1LyLFSFvH2QvbAYvm9P">
            Anf. 20 LARS OHLY (V) replik:
          </note>
          <u xml:id="i-1455f1da2cffa55c-205" next="i-1455f1da2cffa55c-210" who="Q262285">
            <seg xml:id="i-3oLQ28rttu8sCdmjCBEDFk">
              Fru talman! Det här är inte riksdagens frågestund. Det här är
              ett replikskifte. Jag ställer inte frågor för att jag vill ha
              svar. Jag vill få fram de politiska skiljelinjerna. Jag antar
              att Gustav Blix egentligen tycker detsamma och därför ställer
              den typ av retoriska frågor som han ställer till mig. Jag skiter
              i att svara på dem, men han har all rätt att ställa dem.
            </seg>
          </u>
          <u xml:id="i-1455f1da2cffa55c-206" prev="i-1455f1da2cffa55c-205" who="Q262285">
            <seg xml:id="i-Muxn7BSYv7uEFvVfdbwBTZ">
              Jag vill däremot ta fram det som skiljer, nämligen synen på sociala
              rättigheter. Den verklighet som Gustav Blix beskriver är inte
              den verklighet som jag upplever när jag träffar människor. Tvärtom
              är utnyttjande av arbetskraft på den svenska arbetsmarknaden väldigt
              vanligt i dag, mycket vanligare än det har varit tidigare.
            </seg>
          </u>
          <u xml:id="i-1455f1da2cffa55c-207" prev="i-1455f1da2cffa55c-205" who="Q262285">
            <seg xml:id="i-86EZQbRfeo5P4Fz7pvcLvG">
              Det beror bland annat på att det inte finns några regler kring
              arbetskraftsinvandringen om att man självklart måste följa kollektivavtal
              när man till exempel anställer utländsk arbetskraft. Det finns
              inte heller ett regelverk som förhindrar att företag konkurrerar
              på oseriösa sätt.
            </seg>
          </u>
          <u xml:id="i-1455f1da2cffa55c-208" prev="i-1455f1da2cffa55c-205" who="Q262285">
            <seg xml:id="i-4HVUZCJ5mhHt9oJJszWTCH">
              När det gäller cabotagereglerna är Gustav Blix direkt oinsatt.
              Sju dagar ville vi minska till tre dagars möjlighet att köra inrikestransporter
              i ett annat land. Skulle det innebära att vi hade en massa tomma
              lastbilar som åkte kors och tvärs? Nej, det innebär det inte.
              Det innebär att vi förhindrar att utländska företag med sämre
              villkor för sina chaufförer fortsätter att köra, om inte obegränsat
              så åtminstone under väldigt lång tid när de har haft en transport
              till Sverige. På det sättet slås svenska seriösa åkeriföretag
              ut. Det är vad som händer just nu, och det vill ni inte göra någonting
              åt.
            </seg>
          </u>
          <u xml:id="i-1455f1da2cffa55c-209" prev="i-1455f1da2cffa55c-205" who="Q262285">
            <seg xml:id="i-HEKM3xsTMD88N6KDpC2Z7a">
              Den här regeringen har undergrävt och minskat de sociala rättigheterna
              på ett oerhört konsekvent sätt i Sverige. Man har minskat a-kassan,
              man har minskat sjukersättningen, man har utförsäkrat folk och
              man har skapat ännu större skillnader och ännu större fattigdom.
              Då är det inte så underligt att regeringens representanter inte
              heller är särskilt pådrivande för sociala rättigheter inom EU.
            </seg>
          </u>
          <u xml:id="i-1455f1da2cffa55c-210" prev="i-1455f1da2cffa55c-205" who="Q262285">
            <seg xml:id="i-FGaV83fEKmBDj8SEePeTSp">
              Det hör till bilden att en borgerlig regering aldrig kommer att
              vara i framkant för att slåss för sociala rättigheter. Det är
              bland annat därför vi behöver en ny regering i Sverige.
            </seg>
          </u>
          <note type="speaker" xml:id="i-8qywna4L9Z9fF4aAyE4jq1">
            Anf. 21 GUSTAV BLIX (M) replik:
          </note>
          <u xml:id="i-1455f1da2cffa55c-211" next="i-1455f1da2cffa55c-217" who="Q5579118">
            <seg xml:id="i-VztFiWACB3mRV8dRp4mMwU">
              Fru talman! Den viktigaste sociala rättigheten i varje civiliserat
              land utöver den demokratiska är möjligheten att försörja sig,
              att gå till jobbet, att bidra, att få en lön, att vara en del
              av samhället och gemenskapen.
            </seg>
          </u>
          <u xml:id="i-1455f1da2cffa55c-212" prev="i-1455f1da2cffa55c-211" who="Q5579118">
            <seg xml:id="i-6c9VgNBX76NtZkvKkrsYbF">
              Den här regeringens viktigaste sociala reform har varit att öka
              sysselsättningen med 250 000 personer. Det är det viktigaste bidraget
              till ökad välfärd, ökat välstånd och ökad sammanhållning i vårt
              samhälle.
            </seg>
          </u>
          <u xml:id="i-1455f1da2cffa55c-213" prev="i-1455f1da2cffa55c-211" who="Q5579118">
            <seg xml:id="i-QgY6i6cDSq4Gb1PnrVkNpp">
              Därutöver kan man se vad denna regering har gjort om man jämför
              med andra europeiska länder, vilket jag är beredd att göra. Då
              ser jag att Sverige tillhör de länder som har högst andel offentliga
              utgifter, som satsar på utbildning – tala om en viktig social
              rättighet, att få kunskap – som satsar på forskning så att vi
              alla får mer kunskap, som investerar i vägar och järnvägar så
              att lastbilarna, oavsett varifrån de kommer, har en väg att åka
              på som är trygg och säker och där trafiken flyter. Vi ska ha ett
              öppet land dit man kan komma med varor från andra delar av Europa.
            </seg>
          </u>
          <u xml:id="i-1455f1da2cffa55c-214" prev="i-1455f1da2cffa55c-211" who="Q5579118">
            <seg xml:id="i-AuXUqkN39w6QGNxBaLQQz4">
              Det är vad som ger jobb och sysselsättning och de viktigaste,
              grundläggande sociala värdena i Sverige.
            </seg>
          </u>
          <u xml:id="i-1455f1da2cffa55c-215" prev="i-1455f1da2cffa55c-211" who="Q5579118">
            <seg xml:id="i-BkpDQtx4Ae2rqEW13JwTMS">
              Då står vi, som Lars Ohly säger, inför ett vägval. I det vägvalet
              väljer Socialdemokraterna, Vänstern och Miljöpartiet något helt
              annat: Vi ska beskatta, vi ska göra det svårare och vi ska reglera.
              Ni höjer skatterna enormt i de förslag som ni kommer med.
            </seg>
          </u>
          <u xml:id="i-1455f1da2cffa55c-216" prev="i-1455f1da2cffa55c-211" who="Q5579118">
            <seg xml:id="i-JNfX2MaAWiCE46647Lx5zq">
              En av de skatter som de rödgröna har diskuterat och som var med
              förra gången är kilometerskatten. När Lars Ohly talar med åkarna
              om problemen, vad säger de om kilometerskatten? Kommer en rödgrön
              regering att göra det ännu tuffare för åkare i Sverige att konkurrera
              med den trafik som vi ska ha i ett öppet Europa?
            </seg>
          </u>
          <u xml:id="i-1455f1da2cffa55c-217" prev="i-1455f1da2cffa55c-211" who="Q5579118">
            <seg xml:id="i-yPuZFBS2bLd4DXSifEH4n">
              Där har vi mycket att göra, och den debatten måste vi fortsätta.
              De två alternativen i svensk politik handlar om jobb eller höjda
              skatter, att skapa välfärd eller att lägga pengarna på bidrag
              och på att färre jobbar. Där har vi en viktig konflikt. Den debatten
              ser jag fram emot. Men jag hoppas också att vi i och med Europavalet
              kommer att skicka människor till EU som tror på framtiden och
              som vill att vi ska lära av varandra och göra Europa bättre. Det
              hoppas jag blir resultatet i slutet av maj.
            </seg>
          </u>
          <note type="speaker" xml:id="i-R7aUiQsYYYQQSVhjnh8SEE">
            Anf. 22 JOHNNY SKALIN (SD) replik:
          </note>
          <u xml:id="i-1455f1da2cffa55c-218" next="i-1455f1da2cffa55c-220" who="Q6328008">
            <seg xml:id="i-5Ag4S17xhq1ZZqqcA5ZfNX">
              Fru talman! Gustav Blix säger att han inte står för överstatlighet
              för EU, att EU ska bli en stor monsterstat, en superstat eller
              vad man nu vill kalla det. Ändå sitter han i ett parti som har
              ett principprogram där det står att Moderaterna tror på en värld
              utan gränser där EU är den tankens praktik i närområdet. Vad innebär
              då det som står i principprogrammet om inte just att de gränser
              som finns inom Europeiska unionen, mellan de olika nationer som
              ingår i EU, ska rensas bort? Är det inte så att alla de länder
              som ingår ska bli del av en stor överstatlighet? Det är så jag
              tolkar den text som står i principprogrammet.
            </seg>
          </u>
          <u xml:id="i-1455f1da2cffa55c-219" prev="i-1455f1da2cffa55c-218" who="Q6328008">
            <seg xml:id="i-52PnpCiuagR5YWyhDWsMZB">
              Gustav Blix säger också att det är viktigt att vara med i EU
              för sysselsättning och för arbete. Ändå vill jag påtala att antalet
              sysselsatta inte har ökat sedan 1990, på 24 år, samtidigt som
              länder utanför EU har lyckats mycket bättre än Sverige. Faktum
              är att Norge, Schweiz, Island och Liechtenstein har en högre sysselsättningsgrad
              än EU-länderna och Sverige. De har generellt lägre arbetslöshet,
              och de har högre livslängd. Länderna utanför går mycket bättre.
            </seg>
          </u>
          <u xml:id="i-1455f1da2cffa55c-220" prev="i-1455f1da2cffa55c-218" who="Q6328008">
            <seg xml:id="i-F7pN6dXEGZxzooNGD1fV94">
              Jag vill också hävda att det går att vara utanför överstatligheten.
              Det går att vara med och samarbeta. Det går att bedriva handel,
              ha konkurrenskraft och utveckla näringslivet utan överstatligheten.
              Länderna utanför bevisar det. Sverige var utanför tidigare och
              var ett framgångsrikt land fram till den förra finanskrisen. Därefter
              har det gått utför för detta land. Jag vill hävda att Sverige
              aldrig har återhämtat sig efter 90-talskrisen och det svenska
              EU-inträdet.
            </seg>
          </u>
          <note type="speaker" xml:id="i-5himNQFnum5PdQbdVykpS5">
            Anf. 23 GUSTAV BLIX (M) replik:
          </note>
          <u xml:id="i-1455f1da2cffa55c-221" next="i-1455f1da2cffa55c-225" who="Q5579118">
            <seg xml:id="i-E7DjdwaKnN9RpFZS7kE2eB">
              Fru talman! Låt oss börja från början. 90-talskrisen inträffade
              före EU-medlemskapet, och den var resultatet av tjugotalet år
              med problem i Sverige och problem i Europa. Men vi gjorde någonting
              åt dem, som jag visade i mitt inlägg. Vi reformerade när greker
              inte gjorde det. Danskar reformerade när fransmän inte gjorde
              det. Vi byggde framtid, öppenhet och gemenskap.
            </seg>
          </u>
          <u xml:id="i-1455f1da2cffa55c-222" prev="i-1455f1da2cffa55c-221" who="Q5579118">
            <seg xml:id="i-NjTaoetVVTnVHhCV5n6xpa">
              Det har resulterat i att vi är starkare i dag. Statsskulden krymper.
              Budgetunderskottet är lägre än i många jämförbara länder. Sysselsättningen
              ökar i Sverige med 250 000 fler jobb. Vi kan satsa på utbildning,
              forskning och investeringar som gör Sverige rikare och bättre.
            </seg>
          </u>
          <u xml:id="i-1455f1da2cffa55c-223" prev="i-1455f1da2cffa55c-221" who="Q5579118">
            <seg xml:id="i-HDBj1xhGVnCnD3jektTmai">
              Sedan finns det ett antal länder i Europa som har valt att stå
              utanför. De har ofta det gemensamt att de är rika nog att stå
              utanför. Däremot strävar länder som behöver bygga en ny och bättre
              framtid efter att närma sig Europa och den öppenhet som finns
              här.
            </seg>
          </u>
          <u xml:id="i-1455f1da2cffa55c-224" prev="i-1455f1da2cffa55c-221" who="Q5579118">
            <seg xml:id="i-B7Q94ZXxCdgddVtQ6izsut">
              Det finns en grundläggande, klargörande skillnad mellan Sverigedemokraterna
              och oss, och det är att vi tror på öppenhet. Vi ser att det är
              det som har byggt Sverige rikt. Vi vet att man blir rik genom
              att specialisera sig och bli duktig på saker som man sedan fritt
              kan byta med andra. Men då måste det också vara fritt att byta.
              Då måste vi ha en öppenhet, en frihandel och en rörlighet som
              gör att människor, varor, idéer och kapital kan röra sig, så att
              vi kan producera mer och bättre, så att vi får ett välstånd som
              gör att vi kan lösa de problem vi står inför.
            </seg>
          </u>
          <u xml:id="i-1455f1da2cffa55c-225" prev="i-1455f1da2cffa55c-221" who="Q5579118">
            <seg xml:id="i-A3WDatXPkerUqZGh2VhDxe">
              Då vill jag gå tillbaka och ställa samma fråga till Sverigedemokraterna:
              Vilket land i EU ser ni som ett föredöme vad gäller att få fart
              på tillväxten, få lägre sysselsättning, få ned budgetunderskottet
              och minska statsskulden? Vilket land i Europa – du har 27 att
              välja på – tycker du att Sverige har någonting att lära av? Jag
              är öppen för argument, för jag är beredd att lära av alla som
              har någonting att erbjuda. Men vilka är Sverigedemokraterna beredda
              att lära av? Vilka läxor har ni lärt er av det europeiska samarbetet?
            </seg>
          </u>
          <note type="speaker" xml:id="i-Ttnou36PxjGdXyzVE5SHix">
            Anf. 24 JOHNNY SKALIN (SD) replik:
          </note>
          <u xml:id="i-1455f1da2cffa55c-226" next="i-1455f1da2cffa55c-230" who="Q6328008">
            <seg xml:id="i-2fJ6wQ6fqN3E9gUoxDkr5X">
              Fru talman! Gustav Blix jämför med EU-länderna, alltså de länder
              i Europa som är sämst på att skapa sysselsättning och tillväxt.
              Faktum är att länderna utanför är mycket bättre på det här. Sedan
              står Gustav Blix och säger att vi i alla fall är bäst i den sämsta
              klassen. Jag tycker inte att det räcker. Det räcker inte att ha
              en ambition att vi ska vara bäst i den sämsta klassen. Jag tycker
              att vi ska vara bäst i den bästa klassen.
            </seg>
          </u>
          <u xml:id="i-1455f1da2cffa55c-227" prev="i-1455f1da2cffa55c-226" who="Q6328008">
            <seg xml:id="i-678CE3Zmr8MH8AxR43EjoE">
              Sverige var bäst i den bästa klassen tidigare. Varför kan vi
              inte vara det nu? Varför kan vi inte vara det utan det europeiska
              medlemskapet? Jag ställer mig den frågan. Jag menar att det är
              fullt rimligt att Sverige även nu, 2014, har kraften och potentialen
              att vara ett av världens bästa länder på sysselsättning, tillväxt
              och välfärd. Ändå sackar Sverige hela tiden efter i relation till
              de tidigare åren.
            </seg>
          </u>
          <u xml:id="i-1455f1da2cffa55c-228" prev="i-1455f1da2cffa55c-226" who="Q6328008">
            <seg xml:id="i-WbbwRiCLQ2fnh62mGgHjMq">
              Som jag nämnde har vi inte fler sysselsatta nu än vi hade 1990.
              Det är 24 år sedan, och befolkningen har ökat med 1,1 miljon människor.
              Vi hävdar att det är ett nederlag för Sverige. Gustav Blix hävdar
              att det är en seger, för vi är i alla fall är bättre än de sämsta.
              Jag tycker att det är dålig argumentation.
            </seg>
          </u>
          <u xml:id="i-1455f1da2cffa55c-229" prev="i-1455f1da2cffa55c-226" who="Q6328008">
            <seg xml:id="i-92H81ELRtmMf8H4U5EaBm7">
              Jag vill också påtala detta: Att vara medlem i unionen innebär
              inte bara ekonomiska inskränkningar när EU går in och skapar myndigheter
              i det ekonomiska systemet. Man har ett ungdomsprogram där Sverige
              ska betala utländska ungdomars arbetslöshet och inte svenska ungdomars
              arbetslöshet. Det är för övrigt någonting som hela Sveriges riksdag
              står bakom. Man har också någon som kallar sig president för EU
              som säger att Italien behöver reformer, inte allmänna val.
            </seg>
          </u>
          <u xml:id="i-1455f1da2cffa55c-230" prev="i-1455f1da2cffa55c-226" who="Q6328008">
            <seg xml:id="i-RhwGeSM18JbzaUHc1d4uhY">
              Det är det här som Gustav Blix står bakom och som också hans
              grupp i EU-parlamentet står bakom. De vill inte bara ha ett överstatligt
              EU utan också en statlig upplåning på europeisk nivå i och med
              ESM, Europeiska stabilitetsmekanismen, som alltså är en statlig
              myndighet för statlig upplåning på europeisk nivå. Gustav Blix
              kamrater i Europa vill federalisera Europa. Gustav Blix parti
              i riksdagen vill göra detsamma.
            </seg>
          </u>
          <note type="speaker" xml:id="i-6oLuVdzsyCzcKG6eFmY5zv">
            Anf. 25 GUSTAV BLIX (M) replik:
          </note>
          <u xml:id="i-1455f1da2cffa55c-231" next="i-1455f1da2cffa55c-235" who="Q5579118">
            <seg xml:id="i-3d4KBjgUSPsiniVjhA3Mj3">
              Fru talman! Låt oss börja med att försöka sortera lite av det
              här. Överstatlighet innebär inte samma sak som att man tar bort
              gränskontroller. Överstatlighet innebär att man fattar beslut
              med någon form av majoritetsförhållande som gör att även de som
              kanske inte är med på och delar uppfattningen kan besluta och
              bli överkörda. Det är överstatligheten som princip, inte att vi
              gör mer gemensamt eller öppnar europeiska marknader mot varandra.
              Det kan vi göra inom ramen för andra typer av mellanstatliga samarbeten,
              och EU är en blandning av överstatliga och mellanstatliga samarbeten.
            </seg>
          </u>
          <u xml:id="i-1455f1da2cffa55c-232" prev="i-1455f1da2cffa55c-231" who="Q5579118">
            <seg xml:id="i-8U2dqCGkZMPZjLnWTJzurc">
              Moderaterna är restriktiva med att flytta mer av överstatlighet
              till Europa. Vi vill att vi ska kunna forma vår egen framtid när
              det gäller det som är gemensamt för svenskar.
            </seg>
          </u>
          <u xml:id="i-1455f1da2cffa55c-233" prev="i-1455f1da2cffa55c-231" who="Q5579118">
            <seg xml:id="i-WCLfgove5HnuGLYpKk3W43">
              Men ibland finns det saker som går över gränserna. Det kan handla
              om klimat. Det kan handla om internationell organiserad brottslighet.
              Det kan handla om att se till att vi har rimliga handelsregler
              så att inte enstaka länder ska kunna sätta upp hinder och försöka
              skydda sig själva och vi därmed får en sönderfallande handelsförordning
              där alla gör likadant och ingen får handla med någon. Där måste
              vi ha ett gemensamt europeiskt samarbete, och där är Sverigedemokraterna
              skyldiga ett svar. Sverigedemokraterna säger alltid i sitt resonemang
              att de är för internationellt samarbete och internationella avtal.
              Problemet är att man inte kommer någonvart om alla ska ha veto.
            </seg>
          </u>
          <u xml:id="i-1455f1da2cffa55c-234" prev="i-1455f1da2cffa55c-231" who="Q5579118">
            <seg xml:id="i-FCQ3oPSvuKeDEXtRcvTkiE">
              Det har vi sett i klimatförhandlingarna. Där är EU en av de få
              institutioner som faktiskt kan flytta världen framåt – just för
              att vi har något av en överstatlighet. När resten av världen står
              still kan vi röra oss framåt. Det är därför EU är viktigt. Det
              är därför Europa behöver den typen av samarbete.
            </seg>
          </u>
          <u xml:id="i-1455f1da2cffa55c-235" prev="i-1455f1da2cffa55c-231" who="Q5579118">
            <seg xml:id="i-TXGZdjqMRmH2cF7tkYf9DW">
              Men Europa ska inte göra allt, utan Europa ska göra det som ingen
              annan kan göra. Men då är det också viktigt att vi har rätt personer
              som fattar de beslut som EU ska fatta. Där tycker jag att det
              är bra med många moderater, både på ministerrådsmötena och i Europaparlamentet.
            </seg>
          </u>
          <note type="speaker" xml:id="i-HHRpRfrUs273G2gAGW8igY">
            Anf. 26 FREDRIK MALM (FP):
          </note>
          <u xml:id="i-1455f1da2cffa55c-236" next="i-1455f1da2cffa55c-271" who="Q3675520">
            <seg xml:id="i-Kq4SwXz71SGsuUkGhincna">
              Fru talman! Jag vill inleda med att yrka bifall till förslaget
              i utskottets betänkande.
            </seg>
          </u>
          <u xml:id="i-1455f1da2cffa55c-237" prev="i-1455f1da2cffa55c-236" who="Q3675520">
            <seg xml:id="i-BuMwHf3D7fURdqYG8aF4pk">
              Den här debatten och även valet den 25 maj måste ses och föras
              i ljuset av det som nu sker i Ukraina. Vi har en säkerhetsordning
              i Europa sedan kalla krigets slut som nu hotas av Rysslands agerande.
            </seg>
          </u>
          <u xml:id="i-1455f1da2cffa55c-238" prev="i-1455f1da2cffa55c-236" who="Q3675520">
            <seg xml:id="i-E3HTvF37CNWKqK2vMFxJoV">
              Jag besökte själv Självständighetstorget, Majdantorget, i Kiev
              för några månader sedan, såg den förödelse som fanns där och talade
              med människor som berättade hur krypskyttar sköt människor i huvudet.
              Vi har därefter sett hur Ryssland genom sitt agerande underminerar
              stabilitet och säkerhet i Ukraina för att förhindra att befolkningen
              i Ukraina väljer att vandra den väg som många andra människor
              i Europa har kunnat vandra, nämligen in i Europasamarbetet.
            </seg>
          </u>
          <u xml:id="i-1455f1da2cffa55c-239" prev="i-1455f1da2cffa55c-236" who="Q3675520">
            <seg xml:id="i-VXCs8jtbys3qNzTpG1oRGx">
              Agerandet från Rysslands sida när man nu försöker slita Ukraina
              i stycken är å ena sidan förutsägbart. Det är så diktaturer brukar
              agera. Det handlar om att bygga upp ett internt förtryck i Ryssland.
              Man gör stora satsningar på militären. Man försöker göra någon
              sorts subversiv underminering av stabiliteten i grannländer och
              så vidare. Det är å ena sidan en ganska förutsägbar utveckling
              givet det ledarskap som i dag finns i Ryssland.
            </seg>
          </u>
          <u xml:id="i-1455f1da2cffa55c-240" prev="i-1455f1da2cffa55c-236" who="Q3675520">
            <seg xml:id="i-ByKsAo3m6vLM7vfz7i8hwc">
              Å andra sidan är det här samtidigt oförutsägbart eftersom vi
              inte vet vad slutmålet är för Ryssland. Vi vet inte heller om
              Kreml själv vet det. Det är helt enkelt oklart vad Ryssland vill.
              Osäkerheten som finns innebär dessutom att försök att återta kontrollen
              och värna den territoriella integriteten i Ukraina kan trigga
              mer våld. Vi har sett många dödsfall, och det är klart att det
              kan eskalera. Konflikten kan sprida sig till andra områden med
              frusna konflikter och till andra länder i Östeuropa som har en
              situation med olika rysktalande minoriteter.
            </seg>
          </u>
          <u xml:id="i-1455f1da2cffa55c-241" prev="i-1455f1da2cffa55c-236" who="Q3675520">
            <seg xml:id="i-Li21BevvEGeH9W91MdPWbU">
              Världen håller nu andan inför Vladimir Putins nästa drag. Det
              finns en osäkerhet i Europa som är beklaglig och väldigt oroväckande.
              Vi är helt enkelt på väg in i ett nytt kallt krig. Om vi inte
              är där redan är vi där snart.
            </seg>
          </u>
          <u xml:id="i-1455f1da2cffa55c-242" prev="i-1455f1da2cffa55c-236" who="Q3675520">
            <seg xml:id="i-PDdkDst9AVNqgyZ3J14BQH">
              Vad kan vi från Sveriges sida och Europeiska unionens sida göra
              för att hjälpa Ukraina? Vi kan komma med ekonomiska stödpaket,
              som EU-kommissionen har gjort, eller med lån. IMF har gjort det,
              och andra kan göra det. Vi påskyndar undertecknandet av associationsavtalet.
              En del av det är redan undertecknat – den politiska delen. Det
              som heter Deep and comprehensive free trade area, den ekonomiska
              delen som egentligen är ryggraden i detta avtal, ska man också
              kunna underteckna.
            </seg>
          </u>
          <u xml:id="i-1455f1da2cffa55c-243" prev="i-1455f1da2cffa55c-236" who="Q3675520">
            <seg xml:id="i-RenTuH9GCHUQzg7RcmpSDm">
              Vi bör förstås ställa krav på Ukrainas regering att bekämpa korruption
              och bygga demokrati – Ukraina har en mycket stor hemläxa att göra.
              Men framför allt måste vi signalera att dörren till ett framtida
              EU-medlemskap för Ukraina finns där och att den dörren är öppen.
              Den dörren ska inte vara stängd. Det är viktigt att förstå att
              den situation vi i Europa befinner oss i nu skulle bli ännu värre
              om man inte signalerar till ett land som Ukraina och även till
              Moldavien att dörren till EU står öppen om de vill vandra den
              vägen.
            </seg>
          </u>
          <u xml:id="i-1455f1da2cffa55c-244" prev="i-1455f1da2cffa55c-236" who="Q3675520">
            <seg xml:id="i-DMs5JkWejBjPk1zfNMAHn">
              Men det finns också, fru talman, ett antal slutsatser för Sverige
              att dra av detta. En viktig slutsats för oss är att inte skapa
              ett beroende av rysk gas. Det betyder att vi behöver behålla kärnkraften
              i Sverige. Det är inte bara en fråga om ekologi. Det är inte bara
              en fråga om att minska de fossila utsläppen. Det är inte bara
              en fråga om klimat och miljö, utan det är en fråga om säkerhetspolitik.
              Det handlar om att vi måste stärka vår egen försvarsförmåga och
              att hela Sverige ska kunna försvaras.
            </seg>
          </u>
          <u xml:id="i-1455f1da2cffa55c-245" prev="i-1455f1da2cffa55c-236" who="Q3675520">
            <seg xml:id="i-AYX11mvttsuvmBYDY5nj9v">
              Samtliga tre rödgröna partier, fru talman, vill avveckla kärnkraften
              i Sverige. De driver det lite olika hårt, men samtliga vill avveckla
              kärnkraften i Sverige. Det skulle innebära att vi driver Sverige
              in i ett beroende av rysk gas. Man sade för 30 år sedan: Vad ska
              väck? Barsebäck! Vad ska in? Sol och vind! Risken är att det kommer
              in lite sol och vind men att det kommer in betydligt mer rysk
              gas från Vladimir Putin och Gazprom.
            </seg>
          </u>
          <u xml:id="i-1455f1da2cffa55c-246" prev="i-1455f1da2cffa55c-236" who="Q3675520">
            <seg xml:id="i-cacACK8CNofEbKfd64cYQ">
              Socialdemokraterna föreslår en viss ökning av försvarsanslagen.
              Den är marginell, men de har uppenbarligen förstått detta och
              gör en omvärldsanalys som är ganska snarlik den vi gör. Miljöpartiet
              däremot föreslår besparingar inom försvaret på 1,6 miljarder för
              nästa år. Att driva Sverige in i ett beroende av rysk gas och
              samtidigt försämra vår försvarsförmåga vore direkt ansvarslöst
              för vår svenska säkerhet. I ljuset av det som sker i vår omvärld
              måste man ändå tillstå, fru talman, att Miljöpartiets krav på
              det här området ligger helt ur fas med omvärldsutvecklingen. Det
              är en aningslöshet som är slående, och det är en naivitet som
              skulle stå Sverige väldigt dyrt.
            </seg>
          </u>
          <u xml:id="i-1455f1da2cffa55c-247" prev="i-1455f1da2cffa55c-236" who="Q3675520">
            <seg xml:id="i-EfM6KdeBQKmGQi4GT4piQt">
              Fru talman! Det pågår en annan konflikt: kriget i Syrien. Det
              är ett krig som ingen kan vinna. Även om regeringssidan har överhanden
              i kriget kommer Bashar al-Asad och hans regering aldrig att kontrollera
              hela Syrien igen. Rebellerna kan inte heller vinna eftersom de
              är för svaga militärt.
            </seg>
          </u>
          <u xml:id="i-1455f1da2cffa55c-248" prev="i-1455f1da2cffa55c-236" who="Q3675520">
            <seg xml:id="i-FwsMcgnzAgXJLoiAt8vHQq">
              Det är inte bara ett krig som ingen kan vinna; det är också ett
              krig som ingen kan avsluta. Regimen, regeringssidan i kriget,
              vill inte avsluta kriget eftersom de har överhanden. Rebellerna
              kan inte avsluta det, för det finns ingen som kan teckna firma
              eftersom de är så djupt splittrade.
            </seg>
          </u>
          <u xml:id="i-1455f1da2cffa55c-249" prev="i-1455f1da2cffa55c-236" who="Q3675520">
            <seg xml:id="i-GFg2nEpSv2XGznrFpGZVmD">
              Det är också ett krig där ingen extern aktör är beredd att ingripa,
              i alla fall inte västvärlden, Nato eller amerikanerna. Vi har
              tydligt sett att så inte är fallet.
            </seg>
          </u>
          <u xml:id="i-1455f1da2cffa55c-250" prev="i-1455f1da2cffa55c-236" who="Q3675520">
            <seg xml:id="i-8BBTDmT66mzrn1ijZj7mhQ">
              Det är framför allt ett krig där de civila offren blir fler och
              fler. Nio miljoner människor har tvingats lämna sina hem. 150
              000 människor har dödats. Mer än nio miljoner människor är i behov
              av humanitär nödhjälp. 2,5 miljoner människor är registrerade
              flyktingar i UNHCR:s läger i grannländerna.
            </seg>
          </u>
          <u xml:id="i-1455f1da2cffa55c-251" prev="i-1455f1da2cffa55c-236" who="Q3675520">
            <seg xml:id="i-96G56qirtxjw2uhvHssUwC">
              Här finns det tre saker som är viktiga för Sverige och Europeiska
              unionen.
            </seg>
          </u>
          <u xml:id="i-1455f1da2cffa55c-252" prev="i-1455f1da2cffa55c-236" who="Q3675520">
            <seg xml:id="i-AQcA3h4Ze5Hyp7xbdq7uoY">
              Det första är vikten av att kräva, driva och förhandla fram humanitärt
              tillträde. Man måste få in humanitär hjälp till alla människor
              i Syrien som behöver det, och det måste byggas sådana korridorer.
              Man måste vara beredd att på olika sätt hitta vägar genom att
              deala med de olika parterna i kriget.
            </seg>
          </u>
          <u xml:id="i-1455f1da2cffa55c-253" prev="i-1455f1da2cffa55c-236" who="Q3675520">
            <seg xml:id="i-2EkNvPoTagRus7ugjDLrCg">
              Det andra är att vi måste försöka nå fram till en politisk lösning
              på kriget i Syrien. Det är väldigt avlägset nu, men det kan finnas
              vägar med lokala vapenvilor och annat. Man har nu nått en vapenvila
              i Homs, till exempel, som innebär att de sista rebellerna nu har
              lämnat staden – 1 300 personer.
            </seg>
          </u>
          <u xml:id="i-1455f1da2cffa55c-254" prev="i-1455f1da2cffa55c-236" who="Q3675520">
            <seg xml:id="i-LuaQjzTFtG3oCXnLSESDxd">
              Det tredje och sista handlar om att medlemsstaterna måste ta
              gemensamt ansvar i Europeiska unionen och ställa upp för de människor
              som i dag behöver vidarebosättning och som är registrerade flyktingar
              av UNHCR. Det handlar helt enkelt om att ställa upp för kvotflyktingarna.
            </seg>
          </u>
          <u xml:id="i-1455f1da2cffa55c-255" prev="i-1455f1da2cffa55c-236" who="Q3675520">
            <seg xml:id="i-GB6HemfHi17uZu5Wv4RMEG">
              Sverige tar ett stort ansvar, men man måste tillstå att när Finland
              tonar upp som en humanitär stormakt vad gäller flyktingmottagande
              i Europeiska unionen är det ett tecken på att tillståndet är ganska
              illa på många andra håll.
            </seg>
          </u>
          <u xml:id="i-1455f1da2cffa55c-256" prev="i-1455f1da2cffa55c-236" who="Q3675520">
            <seg xml:id="i-8K8jJX4uZja6UxKD4T9C38">
              Herr talman! Nu kommer jag till en annan fråga som är mycket
              aktuell.
            </seg>
          </u>
          <u xml:id="i-1455f1da2cffa55c-257" prev="i-1455f1da2cffa55c-236" who="Q3675520">
            <seg xml:id="i-E6UKDu4Q3Tvx7tfTEuY9oE">
              Vi ser dem på gatorna runt om i Sverige. De har blivit en snackis
              i hela landet. Alla har en åsikt, tycks det, om tiggarna från
              Rumänien. Kommunalråd uttalar sig om huruvida man ska skänka pengar
              eller inte, och en del av dem spekulerar i om tiggarna snattar.
              Journalister söker svar på frågor om hur organiserat tiggeriet
              egentligen är. I radions telefonväkteri är trycket hårt. En del
              vill köra bort tiggarna till grannkommunens camping, andra vill
              köra ut dem från Sverige. En del vill förbjuda tiggeri, andra
              vill inskränka den fria rörligheten inom EU.
            </seg>
          </u>
          <u xml:id="i-1455f1da2cffa55c-258" prev="i-1455f1da2cffa55c-236" who="Q3675520">
            <seg xml:id="i-51dHtyuKphRBtRLUdu4ofE">
              Debatten om tiggarna från Rumänien vittnar om en tuffare och
              kyligare attityd i Sverige. Vi ser nu hur de som står allra längst
              ned på samhällets stege stämplas ut och görs till syndabockar
              – som om dessa människor inte redan stigmatiserats tillräckligt!
              Tiggarna anses av en del i vårt land förfula stadsbilden. De uppfattas
              som ett störande inslag, som något som tränger sig på och rubbar
              de invanda mönstren i vardagen. De är å ena sidan osynliggjorda
              – de är namnlösa, några man passerar utan att se i ögonen, och
              man bokstavligen kliver över dem för att gå in på hemköp – men
              å andra sidan har alla, tycks det, en åsikt om dem.
            </seg>
          </u>
          <u xml:id="i-1455f1da2cffa55c-259" prev="i-1455f1da2cffa55c-236" who="Q3675520">
            <seg xml:id="i-KnsrC367W2FDFcKzyCKfLz">
              Är det något som är gränslöst här i världen så är det tvärsäkerheten.
              Trots att väldigt få vet vad de rumänska tiggarna heter, vilka
              livsöden de bär på, hur de mår och vad de vill, så är väldigt
              många tvärsäkra på att tiggarna är kriminella, att de tillhör
              organiserade brottssyndikat och så vidare.
            </seg>
          </u>
          <u xml:id="i-1455f1da2cffa55c-260" prev="i-1455f1da2cffa55c-236" who="Q3675520">
            <seg xml:id="i-8HwbEiyVXdNh3Kf22v1Jnp">
              Samtidigt finns dock en annan sida av myntet. Det är många människor
              i Sverige som visar empati och engagerar sig för att de rumänska
              tiggarna ska kunna vistas här under drägliga förhållanden. Det
              finns många i Sverige som har en social blick och visar medmänsklighet
              också när det blåser snålt. Det gäller inte bara individer utan
              också kommuner och myndigheter. Det visar att vi i Sverige är
              beredda att ta vårt ansvar för dem som vistas här. Det är annat
              än man kan säga om Rumänien.
            </seg>
          </u>
          <u xml:id="i-1455f1da2cffa55c-261" prev="i-1455f1da2cffa55c-236" who="Q3675520">
            <seg xml:id="i-Mad75CBAuKhBR5g88R9onY">
              Romerna i Rumänien och i flera andra länder i Europa har förpassats
              till ett liv som andra klassens medborgare. Deras barn växer på
              många håll bokstavligen upp på soptippar, utan framtidsmöjligheter
              och utan att samhället visar något intresse för dem. Sverige har
              genom statsrådet Birgitta Ohlsson, tillika partikollega med mig
              i Folkpartiet, fört en dialog med Rumänien där vi har erbjudit
              dem mer hjälp och försökt förmå regeringen i Bukarest att använda
              mer av de strukturfondsmedel som Rumänien har rätt till från EU.
              Men detta har hittills varit resultatlöst. Rumänien tar inte sitt
              ansvar och använder inte de stöd som finns där för dem. Detta
              ointresse är i grund och botten en fråga om värderingar och människosyn.
            </seg>
          </u>
          <u xml:id="i-1455f1da2cffa55c-262" prev="i-1455f1da2cffa55c-236" who="Q3675520">
            <seg xml:id="i-Em5cxf4LDTq8U4iDsRsDxh">
              I dagens gränslösa Europa blir också debatten gränslös. Frågan
              om tiggarna är ingen intern rumänsk angelägenhet utan angår också
              oss i Sverige. Det är en del av en bredare diskussion om social
              utslagning i Europa och om situationen för den romska minoriteten.
              Dessa frågor är alldeles för viktiga för att vi ska tillåta debatten
              att domineras av bräkiga gaphalsar och högerpopulister som kräver
              stängda gränser och tiggeriförbud.
            </seg>
          </u>
          <u xml:id="i-1455f1da2cffa55c-263" prev="i-1455f1da2cffa55c-236" who="Q3675520">
            <seg xml:id="i-VYpeHFKoAXaExM7uEnkMde">
              Det är nämligen så att även de fattigaste invånarna i de fattigaste
              medlemsstaterna omfattas av den fria rörligheten i EU. Det är
              det som är själva poängen. Det kan vara en nyttig tankeövning
              för vissa att acceptera det faktum att rättigheter i samhället
              ska gälla alla, inte bara några.
            </seg>
          </u>
          <u xml:id="i-1455f1da2cffa55c-264" prev="i-1455f1da2cffa55c-236" who="Q3675520">
            <seg xml:id="i-AMnmAZWi97HufhvzW352mi">
              Herr talman! Det är i dessa tider viktigt att påminna oss om
              varför Europeiska unionen finns. Den är i grund och botten ett
              fredsprojekt efter de världskrig som plågade vår kontinent, där
              Hitler, Stalin och Il Duce Mussolini drev vår kontinent till ett
              sammanbrott.
            </seg>
          </u>
          <u xml:id="i-1455f1da2cffa55c-265" prev="i-1455f1da2cffa55c-236" who="Q3675520">
            <seg xml:id="i-PHA6mMUcuotwta4obqPWPy">
              Vi har också i nutid sett vad som händer när Euroepiska unionen
              inte samarbetar och inte förmår agera enigt och samfällt för en
              bättre framtid. Vi har sett det inte minst under krigen på Balkan,
              i Bosnien och Hercegovina, med etnisk rensning, dödandet av tiotusentals
              och folkmordet i Srebrenica. Vi såg det därefter delvis också
              i Kosovo, med den etniska rensningen, som slutade med att Nato
              ingrep. Europeiska unionen var som helhet under Balkankrigen alldeles
              för svag.
            </seg>
          </u>
          <u xml:id="i-1455f1da2cffa55c-266" prev="i-1455f1da2cffa55c-236" who="Q3675520">
            <seg xml:id="i-LxTNskaNo9WxShBra8ABqQ">
              Samtidigt har vi sett vilken viktig kraft Europeiska unionen
              kan vara när EU samarbetar och visar på möjligheter för de människor
              som ännu inte är medlemmar. Vi har sett det framför allt i utvidgningen
              av Europeiska unionen, som totalt sett har varit väldigt framgångsrik.
              Men i dag sviktar engagemanget för Europeiska unionen, inte minst
              i Sverige. Två av fyra – hälften av oppositionspartierna i riksdagen
              – vill lämna Europeiska unionen. Tre av fyra oppositionspartier
              röstade emot Lissabonfördraget eller var emot det.
            </seg>
          </u>
          <u xml:id="i-1455f1da2cffa55c-267" prev="i-1455f1da2cffa55c-236" who="Q3675520">
            <seg xml:id="i-MzTppeyBMyvTPk64wGgt6w">
              Socialdemokraternas toppkandidat i Europaparlamentsvalet, Marita
              Ulvskog, sade nyligen i en utfrågning att hon skulle rösta nej
              om det skulle vara EU-folkomröstning i dag. Vi ser en alltmer
              inåtvänd vänster och en alltmer inskränkt höger – inte nödvändigtvis
              på högersidan i Sverige, där Moderaterna är mycket engagerade
              för Europasamarbetet, men på många håll i Europa, med konservativa
              partier som Tories i Storbritannien.
            </seg>
          </u>
          <u xml:id="i-1455f1da2cffa55c-268" prev="i-1455f1da2cffa55c-236" who="Q3675520">
            <seg xml:id="i-Y1nzxVNzqyjPCnkRQaHZce">
              I detta sammanhang är det viktigt för mig som liberal och folkpartist
              att betona att vi i Folkpartiet värnar det europeiska samarbetet.
              Vi står upp för Europeiska unionen och för Europasamarbetet –
              inte okritiskt, men vi står upp för det, för behovet av samarbetet,
              för vikten av att det fördjupas och vikten av att Sverige tillhör
              Europas kärna även när det inte är så poppis.
            </seg>
          </u>
          <u xml:id="i-1455f1da2cffa55c-269" prev="i-1455f1da2cffa55c-236" who="Q3675520">
            <seg xml:id="i-Rw2pfhwbvAhoxXwndvnEfP">
              Dagens ungdomar har vuxit upp efter Berlinmuren. De har inte
              upplevt det kalla kriget. Men det var inte så länge sedan. Det
              är viktigt att komma ihåg det.
            </seg>
          </u>
          <u xml:id="i-1455f1da2cffa55c-270" prev="i-1455f1da2cffa55c-236" who="Q3675520">
            <seg xml:id="i-MFXuq5cb9PfX6MTYciwesn">
              Min farmor föddes innan kvinnor fick rösträtt i Sverige. Det
              är bara två generationer tillbaka i tiden. Hon föddes i en tid
              då Sverige fortfarande inte var en demokrati i praktiken. Min
              farmor var ute i arbetslivet redan innan Adolf Hitler tog makten
              i Tyskland 1933. Vår tid av demokrati på den här kontinenten är
              inte särskilt lång, och vi kan inte ta demokratin för given.
            </seg>
          </u>
          <u xml:id="i-1455f1da2cffa55c-271" prev="i-1455f1da2cffa55c-236" who="Q3675520">
            <seg xml:id="i-ARByjmGJnSU5L1wyCbEHEa">
              När vi ser högerextremism, nationalism och hur främlingsfientliga
              partier i flera medlemsstater är de största partierna inför valet
              till Europaparlamentet den 25 maj – vi ser hur järnrören svingas
              både där och här – är det viktigt att förstå att det europeiska
              samarbetet trots allt har något slags nerv och betyder något.
              Det är viktigt att gå och rösta. Det är viktigt att stå upp för
              mänskliga rättigheter och för att vår kontinent ska leva och kunna
              utvecklas i framtiden.
            </seg>
          </u>
          <note type="speaker" xml:id="i-AJWow7NTGDoK2uTjpdWuJN">
            Anf. 27 BODIL CEBALLOS (MP) replik:
          </note>
          <u xml:id="i-1455f1da2cffa55c-272" next="i-1455f1da2cffa55c-276" who="Q4942281">
            <seg xml:id="i-VQBKGjGyMKyyVa8T98AUdi">
              Herr talman! Jag blev lite fundersam när jag hörde Fredrik Malm
              säga att vi ska göra oss kvitt det svenska beroendet av rysk gas,
              för såvitt jag vet har vi inget beroende av rysk gas i Sverige.
              Det vi är beroende av är olja. Vi köper mycket rysk olja för transportsektorn.
              Men gasen är inte det stora problemet här.
            </seg>
          </u>
          <u xml:id="i-1455f1da2cffa55c-273" prev="i-1455f1da2cffa55c-272" who="Q4942281">
            <seg xml:id="i-PoRb8EK6UrHasm8BB9K99u">
              När jag frågade Carl Bildt om den ryska oljan sade han: Vi kan
              köpa olja någon annanstans ifrån. Något beroende av olja har vi
              egentligen inte heller.
            </seg>
          </u>
          <u xml:id="i-1455f1da2cffa55c-274" prev="i-1455f1da2cffa55c-272" who="Q4942281">
            <seg xml:id="i-XAJBf9bk3N3TCZfP4B2XPF">
              Något som just nu är på gång är dock att Vattenfall vill köpa
              ryskt uran för att driva kärnkraftverk. Det är något som Fredrik
              kanske inte har tänkt på. Ska vi skaffa oss ett beroende av ryskt
              uran i stället? Det är ju inte så bra.
            </seg>
          </u>
          <u xml:id="i-1455f1da2cffa55c-275" prev="i-1455f1da2cffa55c-272" who="Q4942281">
            <seg xml:id="i-DD1FGGF5BcjmRoZLFa4v2Q">
              Fredrik är väldigt för kärnkraft och jag är väldigt emot den.
              Vi kommer inte att mötas, så vi behöver inte ta den diskussionen
              här och nu. Jag skulle dock vilja att Fredrik utvecklar lite grann
              vad han menar med att vi ska göra oss oberoende av rysk gas. Han
              menade också att det hade koppling till Miljöpartiets försvarspolitik,
              men jag ser inte den kopplingen.
            </seg>
          </u>
          <u xml:id="i-1455f1da2cffa55c-276" prev="i-1455f1da2cffa55c-272" who="Q4942281">
            <seg xml:id="i-CkkawvyV8XDnHLmDausk4X">
              Det jag ser är att om EU minskar sitt beroende av rysk gas och
              olja och Ryssland inte kan sälja sina fossila bränslen till oss
              kommer vi att få en situation som kanske är mer ekonomiskt kännbar
              för Ryssland än de ekonomiska sanktioner vi nu lyckas komma överens
              om. Det var det jag var ute efter när jag talade om beroendet
              av de ryska fossila bränslena i ett EU-sammanhang. Jag talade
              inte om bara Sverige.
            </seg>
          </u>
          <note type="speaker" xml:id="i-N5Ly7yd7SLaK777QFV7FkB">
            Anf. 28 FREDRIK MALM (FP) replik:
          </note>
          <u xml:id="i-1455f1da2cffa55c-277" next="i-1455f1da2cffa55c-282" who="Q3675520">
            <seg xml:id="i-Q1kLrZJyEwTA8JRmWZpEaF">
              Herr talman! Jag har inte talat om att Sverige har ett beroende
              av rysk gas och olja. Jag har talat om vikten av att Sverige inte
              blir beroende av rysk gas och olja. Som Bodil Ceballos mycket
              riktigt säger är Sverige inte beroende av rysk gas och olja i
              dag. Det är för att vi har kärnkraft och vattenkraft.
            </seg>
          </u>
          <u xml:id="i-1455f1da2cffa55c-278" prev="i-1455f1da2cffa55c-277" who="Q3675520">
            <seg xml:id="i-9kxTiZKJSnWex12YgwLx9N">
              Problemet är att Miljöpartiet vill avveckla kärnkraften. Därmed
              riskerar ni att driva in Sverige i ett beroende av rysk gas och
              olja. Det vore förödande för vårt land.
            </seg>
          </u>
          <u xml:id="i-1455f1da2cffa55c-279" prev="i-1455f1da2cffa55c-277" who="Q3675520">
            <seg xml:id="i-EgSgF1YMfzRRzGSxiNhEXb">
              Vilken omvärldsanalys gör Miljöpartiet? Har ni tittat runt omkring
              er? Titta på Ukraina! Titta på utvecklingen i Moskva! Titta på
              risken för uppblossat våld på andra håll i frusna konflikter,
              såsom Transnistrien! Titta på risken för att Putin med sin nationalistiska
              och diktatoriska agenda börjar mobilisera rysktalande minoriteter
              i andra länder, även i Baltikum!
            </seg>
          </u>
          <u xml:id="i-1455f1da2cffa55c-280" prev="i-1455f1da2cffa55c-277" who="Q3675520">
            <seg xml:id="i-9KDWKYHvMXXndKCYaq2CHn">
              Dessa två frågor hänger ihop. Frågan om beroendet av rysk gas
              och olja hänger samman med frågan om den svenska försvarsförmågan.
              Det är ett problemkomplex som hänger ihop. Det är ett kluster
              av olika frågor som sammantaget visar om Sverige på olika sätt
              kan stå starkt i detta eller om Sverige ska försvagas och kunna
              utsättas för påtryckningar från ryskt håll som vi inte kommer
              att kunna stå emot och då inte heller kunna stödja länder som
              vi vill hjälpa om de hamnar i konflikt med Ryssland.
            </seg>
          </u>
          <u xml:id="i-1455f1da2cffa55c-281" prev="i-1455f1da2cffa55c-277" who="Q3675520">
            <seg xml:id="i-PzxLtJgJpdzi9DpS7KtfVU">
              Herr talman! De beslut som vi fattar i Sveriges riksdag blir
              därmed viktiga för hur vi svarar upp mot de förändringar som finns
              i omvärlden.
            </seg>
          </u>
          <u xml:id="i-1455f1da2cffa55c-282" prev="i-1455f1da2cffa55c-277" who="Q3675520">
            <seg xml:id="i-EAUqNVzGKrBkWp2ktn6aXQ">
              Miljöpartiets svar på det som händer i Europa och Rysslands agerande
              i krisen i Ukraina är drastiska neddragningar på det svenska försvaret,
              en försvagad svensk försvarsförmåga och ett avvecklande av kärnkraften
              i Sverige, som då drivs in i ett gasberoende av Ryssland. Det
              är fullständigt huvudlöst. Det är gränslös naivitet att vilja
              rädda världen med en obesprutad välvilja. Det skulle skada Sverige.
            </seg>
          </u>
          <note type="speaker" xml:id="i-7GXL63qjL5hJwgEHrPyMPE">
            Anf. 29 BODIL CEBALLOS (MP) replik:
          </note>
          <u xml:id="i-1455f1da2cffa55c-283" next="i-1455f1da2cffa55c-286" who="Q4942281">
            <seg xml:id="i-7UMmtcML75dWboDEeu84p9">
              Herr talman! Jag tror inte att vi gör olika bedömningar av utvecklingen
              i vårt närområde. Däremot gör vi olika analyser av vad konsekvenserna
              för Sverige kommer att bli. Miljöpartiet tror fortfarande inte
              att Sverige står inför ett invasionshot från Ryssland, vilket
              Fredrik Malm verkar tro.
            </seg>
          </u>
          <u xml:id="i-1455f1da2cffa55c-284" prev="i-1455f1da2cffa55c-283" who="Q4942281">
            <seg xml:id="i-WT4dy2zHzRMjD8cZo6odSb">
              Ska vi komma till rätta med situationen och kunna motverka Rysslands
              dominans i vårt närområde när det gäller olja, gas etcetera måste
              vi minska det europeiska beroendet. Där har vi inte gjort särskilt
              mycket. I stället har EU varit mer inriktat på att skapa goda
              relationer genom handel med olja, gas och annat, för då kommer
              vi inte att slåss med varandra. I den bästa av världar skulle
              det kunna funka, men nu vet vi vem vi har att göra med: Putin
              i Ryssland.
            </seg>
          </u>
          <u xml:id="i-1455f1da2cffa55c-285" prev="i-1455f1da2cffa55c-283" who="Q4942281">
            <seg xml:id="i-684BT3VjePP2gzptyi9ceU">
              Jag tror att Ryssland oroar sig mer för sin egen befolkning än
              över att vi skulle göra något mot dem. Åtminstone fick vi det
              intrycket av det vi såg när vi var där på en resa för ett antal
              år sedan. Ryssland är mycket oroat över att landet ska drabbas
              av den sociala oro som vi har sett i till exempel Nordafrika och
              som vi ser i Ukraina och på många andra ställen.
            </seg>
          </u>
          <u xml:id="i-1455f1da2cffa55c-286" prev="i-1455f1da2cffa55c-283" who="Q4942281">
            <seg xml:id="i-2YpRFnoWXWYUdyFYj5WVVc">
              Ska vi komma till rätta med problemen med Ryssland måste vi minska
              den ryska dominansen i vårt närområde. Det gör vi inte genom att
              bygga ut kärnkraften och ha mer kärnkraft i Sverige. Det gör vi
              genom att inte heller vara beroende av ryskt uran. Det gör vi
              genom att verkligen utveckla de förnybara energislagen så att
              vi inte någonsin hamnar i situationen att vi är beroende av någon
              annan på just detta område. Sol och vind är inte fel.
            </seg>
          </u>
          <note type="speaker" xml:id="i-HLKcXUeBko17bmRMPm4raf">
            Anf. 30 FREDRIK MALM (FP) replik:
          </note>
          <u xml:id="i-1455f1da2cffa55c-287" next="i-1455f1da2cffa55c-291" who="Q3675520">
            <seg xml:id="i-UDyTEVzSqUfVYy6fQmqSHK">
              Herr talman! Jag blir förvånad över resonemangen. Miljöpartiet
              säger att man förstår förändringen i omvärlden. Men era slutsatser
              är att ni inte är beredda att förändra något i den politik ni
              för. Den politik ni för och som ni har byggt upp under decennier
              innebär i praktiken att Sverige skulle försvagas och Ryssland
              bli betydligt starkare i vårt närområde. Givet den utveckling
              vi ser i Moskva är detta ett scenario som förskräcker.
            </seg>
          </u>
          <u xml:id="i-1455f1da2cffa55c-288" prev="i-1455f1da2cffa55c-287" who="Q3675520">
            <seg xml:id="i-77nyC99FSbEWs4Bsw7DXzR">
              I regeringen, i Socialdemokraterna, i Försvarsberedningen, där
              även Miljöpartiet är med, och i hela Sverige ser vi en allt större
              enighet. Till och med socialdemokraten Maj Britt Theorin sade
              i en debatt med mig att Sverige behöver en starkare flygpatrullering
              över Gotland. Det finns alltså en stor samsyn i Sverige kring
              behovet av ett starkt försvar, men Miljöpartiet föreslår närmast
              monstruösa neddragningar på svenskt försvar – 1,6 miljarder bara
              för nästa år, och dessutom ska kärnkraften avvecklas.
            </seg>
          </u>
          <u xml:id="i-1455f1da2cffa55c-289" prev="i-1455f1da2cffa55c-287" who="Q3675520">
            <seg xml:id="i-NrsuNDHHVjXs8GmLdDzPW5">
              Att svara upp mot de förändringar som finns i omvärlden genom
              att driva in Sverige i ett beroende av rysk olja och gas och försämra
              vår försvarsförmåga är inte rätt politik för Sverige. Det är inte
              heller rätt politik för att på olika sätt kunna stå upp för våra
              vänner inom det europeiska samarbetet och för de länder som vill
              gå med i Europeiska unionen.
            </seg>
          </u>
          <u xml:id="i-1455f1da2cffa55c-290" prev="i-1455f1da2cffa55c-287" who="Q3675520">
            <seg xml:id="i-8WSSZEveZegSDggJvj6PHu">
              Också för att möta oförutsägbarheten som finns i Moskva är dessa
              reformer viktiga. Jag säger inte att vi kommer att få några rysshärjningar
              i svenska skärgården nästa år. Det är inte det jag argumenterar
              för eller tror.
            </seg>
          </u>
          <u xml:id="i-1455f1da2cffa55c-291" prev="i-1455f1da2cffa55c-287" who="Q3675520">
            <seg xml:id="i-7yQKmctYhU5kX1pfHmncNk">
              Sverige måste dra slutsatser av det som sker i vår omvärld, och
              det får konsekvenser för vår försvarspolitik och energipolitik.
              Det vore bra om även Miljöpartiet kunde tillstå det.
            </seg>
          </u>
          <note type="speaker" xml:id="i-VawtEBmLERE7AWpFfuxFW5">
            Anf. 31 MARIE GRANLUND (S) replik:
          </note>
          <u xml:id="i-1455f1da2cffa55c-292" next="i-1455f1da2cffa55c-297" who="Q3373324">
            <seg xml:id="i-GFtcnUb2vSDPibUJFJDKJz">
              Herr talman! Inledningsvis vill jag säga till Fredrik Malm att
              det som möjligtvis skiljer ett stort parti från ett litet parti
              är att det i ett stort parti finns många olika åsikter. Det är
              därför partiet har blivit stort.
            </seg>
          </u>
          <u xml:id="i-1455f1da2cffa55c-293" prev="i-1455f1da2cffa55c-292" who="Q3373324">
            <seg xml:id="i-D6x6DKUbEtkFyFmkLVsc23">
              Med tanke på den något förvirrade partiledardebatt som var på
              något område vill jag citera ur Sydsvenskan från den 28 mars 2011:
            </seg>
          </u>
          <u xml:id="i-1455f1da2cffa55c-294" prev="i-1455f1da2cffa55c-292" who="Q3373324">
            <seg xml:id="i-9fK9HukJiE8FJTG5HP2HvX">
              EU-kommissionen studerar nu vilka möjligheter som finns för EU
              att i högre grad direkt ta in egna inkomster. Man har ibland talat
              om detta som EU-skatt. Förslagen handlar exempelvis om att låta
              en del av momsen gå direkt till EU, om möjligheten att ta in intäkter
              från handel med utsläppsrätter, beskattning av flygbranschen samt
              moms på finansiella tjänster och bonusar. Men det är viktigt att
              slå fast att egna medel inte nödvändigtvis betyder mer pengar
              till EU.
            </seg>
          </u>
          <u xml:id="i-1455f1da2cffa55c-295" prev="i-1455f1da2cffa55c-292" who="Q3373324">
            <seg xml:id="i-XUNmTCJKiw32nwXzmkCKwn">
              Ryggmärgsreflexen hos statsministern och Moderaterna – att direkt
              slå bakut när man talar om direkta inkomstvägar för EU – är därför
              helt onödig, för att inte säga okonstruktiv.
            </seg>
          </u>
          <u xml:id="i-1455f1da2cffa55c-296" prev="i-1455f1da2cffa55c-292" who="Q3373324">
            <seg xml:id="i-EkPTeBgg3VNTecS6Pih4iw">
              Tänker man på hur debatten i detta ämne gick i onsdagens partiledardebatt
              skulle man kunna tro att det var, som de borgerliga säger, ett
              citat från Socialdemokraterna. Men så är inte fallet. Vi vill
              inte ha denna EU-skatt.
            </seg>
          </u>
          <u xml:id="i-1455f1da2cffa55c-297" prev="i-1455f1da2cffa55c-292" who="Q3373324">
            <seg xml:id="i-BXDSeedTesVH8fse4q49gE">
              De som har skrivit artikeln är Marit Paulsen, Olle Schmidt och
              Cecilia Wikström. Min fråga till Fredrik Malm blir därför: Är
              detta något som Folkpartiet driver i regeringen och som Folkpartiet
              står bakom?
            </seg>
          </u>
          <note type="speaker" xml:id="i-BBVQfroWLic5ptaTwXEN21">
            Anf. 32 FREDRIK MALM (FP) replik:
          </note>
          <u xml:id="i-1455f1da2cffa55c-298" next="i-1455f1da2cffa55c-299" who="Q3675520">
            <seg xml:id="i-UKQvQkSXhaAZhrkJmTDL5i">
              Herr talman! Även i ett lite mindre parti kan man ha olika åsikter,
              Marie Granlund.
            </seg>
          </u>
          <u xml:id="i-1455f1da2cffa55c-299" prev="i-1455f1da2cffa55c-298" who="Q3675520">
            <seg xml:id="i-rrgUaovV6n2RQD62riK8A">
              Vad jag vet har vi inte drivit frågan som drivs i artikeln i
              några sammanhang, varken i riksdagens EU-nämnd eller i några dokument
              från Folkpartiet. De enda som vill driva skattefrågan på europeisk
              nivå är väl Socialdemokraterna, som vill ha en Tobinskatt.
            </seg>
          </u>
          <note type="speaker" xml:id="i-EZJ6n2SoDt2GS9hj8YEtjn">
            Anf. 33 MARIE GRANLUND (S) replik:
          </note>
          <u xml:id="i-1455f1da2cffa55c-300" next="i-1455f1da2cffa55c-302" who="Q3373324">
            <seg xml:id="i-9kQh8i6v6oujFMM52EwqBV">
              Herr talman! Jag tackar Fredrik Malm för svaret. Det är riktigt
              att vi tycker att den finansiella sektorn är underbeskattad och
              på olika sätt borde bidra mer till att reda upp den situation
              som har varit och är i EU. Dock vet de som sitter i EU-nämnden
              och även de som har läst vår reservation i betänkandet att vi
              har sagt ett tydligt nej till den föreslagna skatten.
            </seg>
          </u>
          <u xml:id="i-1455f1da2cffa55c-301" prev="i-1455f1da2cffa55c-300" who="Q3373324">
            <seg xml:id="i-2tDzPrNDVjFuaAJBHHcbJn">
              Däremot är det oroväckande att Folkpartiet talar med kluven tunga
              i en så viktig fråga. Tobinskatt innebär, som man skriver i artikeln,
              att beskatta den finansiella sektorn. Det är precis det man skriver.
              Man skriver att det ska ske på EU-nivå och att inkomsterna ska
              gå in till EU, vilket vi direkt avvisar. Då får vi en helt annan
              struktur på EU-samarbetet, där man frångår det mellanstatliga
              samarbetet och i stället får mer och mer överstatlighet. Vi säger
              definitivt nej till detta.
            </seg>
          </u>
          <u xml:id="i-1455f1da2cffa55c-302" prev="i-1455f1da2cffa55c-300" who="Q3373324">
            <seg xml:id="i-DcG1wXUfzdzHXMgSui6yhA">
              Återigen skulle jag vilja fråga hur Fredrik Malm och Folkpartiet
              ser på detta.
            </seg>
          </u>
          <note type="speaker" xml:id="i-8P9mDQSruhUwjYeDUbmWRq">
            Anf. 34 FREDRIK MALM (FP) replik:
          </note>
          <u xml:id="i-1455f1da2cffa55c-303" next="i-1455f1da2cffa55c-305" who="Q3675520">
            <seg xml:id="i-SttHhK9T1JRf5BCCBQBd3F">
              Herr talman! Problemet med Tobinskatt och den typen av skattemekanismer
              för finansiella transaktioner är flera. Det finns många exempel
              på där det har prövats tidigare. Det har inte fungerat särskilt
              väl. Man minskar över lag transaktionerna och farten. Det betyder
              bara att mindre resultat allokeras där de gör mest nytta. Min
              fasta övertygelse är att det är feltänkt att försöka sig på den
              typen av skatteregleringar på finansiella transaktioner.
            </seg>
          </u>
          <u xml:id="i-1455f1da2cffa55c-304" prev="i-1455f1da2cffa55c-303" who="Q3675520">
            <seg xml:id="i-JNB8NcNPaYd58e8khaXd3B">
              Dessutom finns det en annan sida av detta. Om någon skulle hävda
              att skatten på en viss transaktion som man har gjort är felaktig
              måste de som argumenterar för Tobinskatt svara på hur pass mycket
              detta skulle övervakas och regleras, hur pass mycket personlig
              data som ska samlas in och så vidare. Det blir märkligt när vissa
              aktörer hävdar att vi ska ha en sådan skatt på finansiella transaktioner,
              samtidigt som de säger sig stå upp för den personliga integriteten
              – den delen av detta finns ju också.
            </seg>
          </u>
          <u xml:id="i-1455f1da2cffa55c-305" prev="i-1455f1da2cffa55c-303" who="Q3675520">
            <seg xml:id="i-TeRgMiLAiX6KCKeJjUn4V7">
              Min och Folkpartiets uppfattning är att Europeiska unionen ska
              vara ett samarbete för freden, miljön och ekonomin. Att börja
              gå in och börja detaljreglera på det här sättet tror vi inte är
              rätt väg att gå.
            </seg>
          </u>
          <note type="speaker" xml:id="i-7QfKzzSdxzi8Vxmjdthocw">
            Anf. 35 JOHNNY SKALIN (SD) replik:
          </note>
          <u xml:id="i-1455f1da2cffa55c-306" next="i-1455f1da2cffa55c-310" who="Q6328008">
            <seg xml:id="i-EUmdjw4tDu68gE6kKhg5zB">
              Herr talman! Folkpartiet är det enda parti i riksdagen som är
              öppet positivt till utvecklingen i Europa mot en federation, även
              om man inte definierar vad den federationen ska gå ut på och hur
              den ska byggas upp, se ut och fungera i praktiken.
            </seg>
          </u>
          <u xml:id="i-1455f1da2cffa55c-307" prev="i-1455f1da2cffa55c-306" who="Q6328008">
            <seg xml:id="i-67sMYoTLDQZtDJdrLkKkig">
              Det illustrerades för övrigt av finansministern, som i EU-nämnden
              som ett svar till mig – när jag kritiserade bankunionen, att man
              ska föra över makt på finansiella området till Europa och EU –
              sade att Sverige är för en typ av medlemskap och inte två. Folkpartiet
              står alltså inte ensamt i den här frågan, även om allianspartierna
              och de allra flesta partier inför ett Europaparlamentsval åtminstone
              låtsas vara EU-kritiska.
            </seg>
          </u>
          <u xml:id="i-1455f1da2cffa55c-308" prev="i-1455f1da2cffa55c-306" who="Q6328008">
            <seg xml:id="i-WF8ra2r9CCuwGVvQXVuTdC">
              Men jag tycker inte att vi ska uppehålla oss vid den frågan,
              för där har vi vitt skilda uppfattningar. Däremot tycker jag att
              vi kan diskutera den fria rörligheten, som värnas av alla partier,
              inklusive Folkpartiet.
            </seg>
          </u>
          <u xml:id="i-1455f1da2cffa55c-309" prev="i-1455f1da2cffa55c-306" who="Q6328008">
            <seg xml:id="i-66o5QQX1SjmKRSU9recg8Y">
              Sedan den stora utvidgningen 2004, när de åtta stora staterna
              kom in i unionen, har uppehållsrätterna i Sverige ungefär fördubblats.
              Sedan de två andra medlemsstaterna i de östliga delarna av EU-medlemskapet
              kom med i unionen ökade det på nästan dubbelt igen.
            </seg>
          </u>
          <u xml:id="i-1455f1da2cffa55c-310" prev="i-1455f1da2cffa55c-306" who="Q6328008">
            <seg xml:id="i-C4M8Akfg7WLydBc8nvtkPd">
              Vi har en påtaglig EU-migration inom unionen som ställer krav
              på det svenska välfärdssystemet och transfereringarna. 34,9 procent
              av de människor som kommer hit och söker uppehälle som EU-migranter
              tar i anspråk det svenska välfärdssystemet. Jag skulle vilja höra
              hur Folkpartiet och Fredrik Malm ser på den problematiken.
            </seg>
          </u>
          <note type="speaker" xml:id="i-RWEUYH6p2fTXqE1AiigUyr">
            Anf. 36 FREDRIK MALM (FP) replik:
          </note>
          <u xml:id="i-1455f1da2cffa55c-311" next="i-1455f1da2cffa55c-316" who="Q3675520">
            <seg xml:id="i-89g7ctPN2QU7ubNN4Kz6QY">
              Herr talman! Johnny Skalin inledde med att säga att vi tycker
              så olika om vad EU ska vara så att vi inte behöver diskutera det
              – låt oss i stället debattera den fria rörligheten. Jag kan upplysa
              Johnny Skalin om att vi tycker olika där med.
            </seg>
          </u>
          <u xml:id="i-1455f1da2cffa55c-312" prev="i-1455f1da2cffa55c-311" who="Q3675520">
            <seg xml:id="i-H2ER3LTSEYTqZj5aw2F8W">
              Vi lever i en värld, på en kontinent och globalt sett i en tillvaro
              där människor rör sig över gränser för att jobba och för att förbättra
              sina levnadsförhållanden. Det finns länder som Filippinerna, där
              var tionde invånare är i något annat land och arbetar. Vi hade
              en situation i Sverige där tusentals svenskar när vi var fattiga
              åkte till Amerika för att jobba och få en bättre tillvaro där.
              När USA sedan gick in i en depression kom de människorna hem.
              Sedan behövde vi arbetskraft efter andra världskriget, när vi
              hjälpte till att med vår export bygga upp andra länder. Därefter
              blev de andra länderna rikare, och många av de svenskar som hade
              arbetat utomlands kom tillbaka till Sverige och så vidare.
            </seg>
          </u>
          <u xml:id="i-1455f1da2cffa55c-313" prev="i-1455f1da2cffa55c-311" who="Q3675520">
            <seg xml:id="i-FqGj34gWgqRMpikeA9uKco">
              För några år sedan varnades det från en del håll för social turism,
              och Sverigedemokraterna varnar fortfarande för detta. Det finns
              inga bevis för det, men det varnades förut för detta från tidigare
              regeringar, medan man bara några år senare började diskutera bristen
              på arbetskraft.
            </seg>
          </u>
          <u xml:id="i-1455f1da2cffa55c-314" prev="i-1455f1da2cffa55c-311" who="Q3675520">
            <seg xml:id="i-DfZXLQ5hGS6V3YMDSLTy8i">
              Som våra samhällen och våra ekonomier utvecklas tror jag att
              det alltid kommer att finnas människor som rör sig över gränserna
              för att arbeta någon annanstans. Det viktiga då är att det är
              ordning och reda på arbetsmarknaden, vilket det är. Det viktiga
              är att företag inte ska kunna missbruka detta, vilket de inte
              kan, för då ska de dras inför rätta.
            </seg>
          </u>
          <u xml:id="i-1455f1da2cffa55c-315" prev="i-1455f1da2cffa55c-311" who="Q3675520">
            <seg xml:id="i-91bmPXiRbsSdnZ7rGMSTA2">
              Sverigedemokraterna driver någon sorts tes om att Sverige ska
              lämna Europeiska unionen, åka hem, låsa dörren, kasta nyckeln
              i Östersjön och stänga ute omvärlden. Det är ingen bra lösning
              för Sverige.
            </seg>
          </u>
          <u xml:id="i-1455f1da2cffa55c-316" prev="i-1455f1da2cffa55c-311" who="Q3675520">
            <seg xml:id="i-3LdzHAzKhdnzF4G9JxqEUP">
              Faktum är dessutom, herr talman, att Sverigedemokraterna inte
              bara vill stoppa rörligheten för människor, utan man vill även
              stoppa rörligheten för varor. I en intervju i Expressen för två
              veckor sedan argumenterar er toppkandidat bland annat för att
              man ska fördubbla importtarifferna till EU, vilket givetvis skulle
              slå ytterligare mot svensk ekonomi och svenska jobb.
            </seg>
          </u>
          <note type="speaker" xml:id="i-Ggv9fex3McuvoEni1boks6">
            Anf. 37 JOHNNY SKALIN (SD) replik:
          </note>
          <u xml:id="i-1455f1da2cffa55c-317" next="i-1455f1da2cffa55c-321" who="Q6328008">
            <seg xml:id="i-wxzhxDwf5V5DzRuGfUYJD">
              Herr talman! Vi ska naturligtvis inte fördubbla några tariffer.
              Det var ett räkneexempel för hur man skulle kunna komma till rätta
              med EU-budgeten. Det är inget konkret exempel, utan det är ett
              räkneexempel – det är en väsentlig skillnad. Vi vill bara påtala
              hur stor avgiften till EU faktiskt är.
            </seg>
          </u>
          <u xml:id="i-1455f1da2cffa55c-318" prev="i-1455f1da2cffa55c-317" who="Q6328008">
            <seg xml:id="i-V53cnbNsskQWza8Nkn6R7j">
              Vi vill inte heller stoppa rörligheten. Vi är för den fria rörligheten
              i Europa, men vi vill kunna inskränka rörligheten när det behövs,
              och vi anser att det behövs när mer än en tredjedel av de människor
              som söker sig till Sverige söker sociala transfereringar för sitt
              uppehälle, vilket innebär att något inte riktigt fungerar med
              den här rörligheten. Meningen måste väl ändå vara att människorna
              kommer hit för att de vill tillföra något – inte för att de vill
              belasta samhället.
            </seg>
          </u>
          <u xml:id="i-1455f1da2cffa55c-319" prev="i-1455f1da2cffa55c-317" who="Q6328008">
            <seg xml:id="i-Gm4JJRa3ZTsmHvzxB19x5b">
              Därför vill vi införa vissa undantag. Ett sådant undantag är
              att de som söker uppehälle i Sverige ska kunna försörja sig själva
              och kunna teckna en sjukförsäkring, så att de inte belastar det
              svenska välfärdssystemet.
            </seg>
          </u>
          <u xml:id="i-1455f1da2cffa55c-320" prev="i-1455f1da2cffa55c-317" who="Q6328008">
            <seg xml:id="i-YUT1xCTXvyw7kNm9fhqjiq">
              Jag vill sedan fråga Fredrik Malm: Hur ser Fredrik Malm på det
              faktum som länsstyrelsen presenterade i går, att vi har sammanlagt
              över 2 200 personer som utsätts för tvångsarbete, tiggeri, brott
              eller sexuella tjänster i Sverige? Hur ställer sig Fredrik Malm
              till det faktum att 61 procent av dem som är traffickingoffer
              och kommer hit mot sin vilja kommer från EU? Hur ska Fredrik Malm
              komma till rätta med de här problemen genom det svenska EU-medlemskapet?
            </seg>
          </u>
          <u xml:id="i-1455f1da2cffa55c-321" prev="i-1455f1da2cffa55c-317" who="Q6328008">
            <seg xml:id="i-UKv4h4daghf5EpQTeqhxU">
              Varför kan inte Fredrik Malm ställa sig bakom vissa undantag
              för att komma till rätta med avarterna av den fria rörligheten
              och i stället fokusera på de positiva delarna, att man kan röra
              sig över gränser, turista i andra länder, handla med andra länder,
              ha ett utbyte av studenter? Man kan också söka arbete i andra
              länder – men utan att för den sakens skull utnyttja deras sociala
              transfereringssystem.
            </seg>
          </u>
          <note type="speaker" xml:id="i-SEdnMqWx8GqsYGn6k3mgnj">
            Anf. 38 FREDRIK MALM (FP) replik:
          </note>
          <u xml:id="i-1455f1da2cffa55c-322" next="i-1455f1da2cffa55c-326" who="Q3675520">
            <seg xml:id="i-4TWmqeTcWhmGDFN5PfPzfp">
              Herr talman! Allt det som Johnny Skalin radar upp på slutet skulle
              försvinna om man gör som Sverigedemokraterna vill och lämnar Europeiska
              unionen. Då försvinner ju detta. Eller har ni tänkt lämna Europeiska
              unionen men ha kvar vissa delar av den? Det är ett väldigt märkligt
              resonemang.
            </seg>
          </u>
          <u xml:id="i-1455f1da2cffa55c-323" prev="i-1455f1da2cffa55c-322" who="Q3675520">
            <seg xml:id="i-To75K7ybZEWXcKutHY67Kk">
              Herr talman! Jag vill beröra de två punkterna tiggeri och trafficking,
              som Johnny Skalin dessutom felaktigt klumpar ihop. Jag tog upp
              en del om tiggeri i mitt anförande. I huvudsak är det så att Rumänien
              och andra länder i Europa givetvis måste se till att de sociala
              förhållandena i länderna innebär att människor får en dräglig
              tillvaro. Det är förstås jätteviktigt. Jag är övertygad om att
              möjligheterna att klara den vandringen är större för de länderna
              om de får hjälp från Europeiska unionen och genom medlemskapet
              på olika sätt kan bidra till att förbättra detta.
            </seg>
          </u>
          <u xml:id="i-1455f1da2cffa55c-324" prev="i-1455f1da2cffa55c-322" who="Q3675520">
            <seg xml:id="i-QLzkz4u5sQc3RmpGYFui23">
              När det gäller trafficking är det en annan typ av organiserad
              brottslighet, med brottssyndikat och så vidare. Hur bekämpar man
              det? Johnny Skalins svar på det är att lämna Europeiska unionen.
              Tror han att det är enklare då att påverka länder i Europa när
              vi behöver samarbeta med de länderna inte minst på det brottsförebyggande
              området men också på andra områden? Tror Johnny Skalin att det
              blir lättare att bekämpa trafficking om vi samarbetar mindre med
              de andra länderna?
            </seg>
          </u>
          <u xml:id="i-1455f1da2cffa55c-325" prev="i-1455f1da2cffa55c-322" who="Q3675520">
            <seg xml:id="i-CRA5Sfcq1y9JZLSNvozEau">
              Detta är ett typexempel på gränsöverskridande brottslighet, som
              bottnar bland annat i de sociala förhållandena för de oftast flickor
              som söker sig till andra länder i Europa eller blir lurade med
              löften om jobb och annat. Det är också en fråga om brottssyndikat,
              korruption och annat i olika länder som gör att man inte kan bekämpa
              detta.
            </seg>
          </u>
          <u xml:id="i-1455f1da2cffa55c-326" prev="i-1455f1da2cffa55c-322" who="Q3675520">
            <seg xml:id="i-UWwBCz6u3Ss2D1jCzjTY4Z">
              Det är klart att vi behöver mer samarbete på det brottsförebyggande
              området. Vi behöver mer samarbete på det polisiära området för
              att kunna bekämpa detta med trafficking.
            </seg>
          </u>
          <note type="speaker" xml:id="i-HWywapFJJttqe7Typp4yZR">
            Anf. 39 FREDRICK FEDERLEY (C):
          </note>
          <u xml:id="i-1455f1da2cffa55c-327" next="i-1455f1da2cffa55c-359" who="Q513301">
            <seg xml:id="i-HnqdHENydaSJHZJRL64wVY">
              Herr talman! År 1989 föll Berlinmuren, och Europa skulle enas
              en gång för alla. De som tidigare var dolda bakom en järnridå,
              som var både fysisk och mental, skulle komma att bli våra vänner,
              våra handelspartner och våra demokratiska jämlikar. Vi närde alla
              en dröm, och framtidshoppet var mycket stort. Men 2001, i samband
              med attacken på World Trade Center i New York, kom detta att förändras
              till någonting annat. Vi började se på andra människor med rädsla
              i stället för nyfikenhet. Vi fick lagar som skulle begränsa rörligheten
              över gränser. Vi fick övervakningslagar som har fått långtgående
              konsekvenser för hela västvärldens rättssamhälle.
            </seg>
          </u>
          <u xml:id="i-1455f1da2cffa55c-328" prev="i-1455f1da2cffa55c-327" who="Q513301">
            <seg xml:id="i-CsAF8MeJr93HytxFoGXtcU">
              EU började en gång i tiden som ett fredsprojekt, för att de stora
              krafterna som hade slitit Europa isär i århundraden skulle kunna
              komma samman och bli beroende av varandra genom handel i stället
              för att försöka öka sin makt och sitt inflytande genom att rusta
              arméer och soldater som skulle korsa gränserna. I dag är det i
              stället handelsvaror som korsar gränserna, och vårt beroende av
              varandra har aldrig varit större. Detta gör att risken för konflikter
              innebär allvarliga risker för en själv. Tyvärr ljuger sällan egenintressen.
              Därför är det viktigt att det får konsekvenser för en själv om
              man riskerar att hota någon annan.
            </seg>
          </u>
          <u xml:id="i-1455f1da2cffa55c-329" prev="i-1455f1da2cffa55c-327" who="Q513301">
            <seg xml:id="i-GrQ8ww7m5cLcYEXE3gxg1U">
              Många av de saker som vi har trott var förpassade till historien
              och som inte skulle ske igen i Europa håller tyvärr på att få
              ny kraft. Vi kan se att populister, högerextremister och nazister
              i Sverige samlar sig och tar krafttag för att försöka ta sig in
              i kommunfullmäktige runt om i landet. Vi kan också se hur debatten
              om synen på migration och flyktingar har kommit att ändras i Sverige.
            </seg>
          </u>
          <u xml:id="i-1455f1da2cffa55c-330" prev="i-1455f1da2cffa55c-327" who="Q513301">
            <seg xml:id="i-56fKmihJYBs8d5NPj7Y5uM">
              Jag tillhör dem som trodde att det senaste valet 2010 till denna
              kammare inte skulle få några större effekter. Men jag är rädd
              att samhällsdebatten tyvärr har förändrats ganska mycket på den
              punkten.
            </seg>
          </u>
          <u xml:id="i-1455f1da2cffa55c-331" prev="i-1455f1da2cffa55c-327" who="Q513301">
            <seg xml:id="i-HD7V5nHnt1hVZK17e37Uy9">
              Runt om i Europa kan vi se att det i dag finns fler fascistiska,
              nazistiska och populistiska partier än det gjorde före andra världskriget.
              Vi kan se hur allt fler krafter vill begränsa den fria rörligheten
              som är själva grunden för det som har skapat välståndet och som
              har lett oss till en högre grad av civilisation. Vi vill inte
              säga att här finns en utritad karta som stänger de andra utanför
              och som gör dem till annorlunda jämfört med oss. Vi har sagt att
              man har rätt att röra sig därför att vi är likar. Vi är lika mycket
              värda, och vi har samma rättigheter inom denna union.
            </seg>
          </u>
          <u xml:id="i-1455f1da2cffa55c-332" prev="i-1455f1da2cffa55c-327" who="Q513301">
            <seg xml:id="i-EDtMqqKFyPtuvtex9LzStf">
              Vi kan också se att det begås grava brott inom unionen gentemot
              likvärdighetsprinciper och alla människors lika rätt och värde.
              Efter OS i Sotji var det en stor debatt om hur det såg ut i Ryssland
              med antihomolagarna. Men det fördes lite debatt om att de faktiskt
              har sin originaluppkomst i Litauen, ett av EU:s medlemsländer,
              som har genomfört lagar som har inskränkt den publicistiska friheten,
              som har inskränkt yttrandefriheten och som har gjort att hbtq-personer
              i Litauen inte kan omskrivas i medierna eftersom det kallas propaganda.
            </seg>
          </u>
          <u xml:id="i-1455f1da2cffa55c-333" prev="i-1455f1da2cffa55c-327" who="Q513301">
            <seg xml:id="i-HBg4Ja4QnVfpLu4wHnEg6a">
              Vi kan se hur Prideparader runt om i Europa attackeras. När vi
              firar Pride i Stockholm tar vi det som en självklarhet och som
              Sveriges största folkfest. Men Prideparader är på många håll omöjliga
              att genomföra under säkra former och i vissa länder inte möjliga
              att genomföra alls.
            </seg>
          </u>
          <u xml:id="i-1455f1da2cffa55c-334" prev="i-1455f1da2cffa55c-327" who="Q513301">
            <seg xml:id="i-Ngr9kmNdu9aXwB5mE8NJHU">
              Vi kan också se att EU under den kommande mandatperioden står
              inför otroligt stora utmaningar. Vi måste se till att få ett klimatpaket
              som gör att vi kan ändra utvecklingen och kan få en tuffare klimatpolitik,
              så att vi inte ödesbestämt går i en riktning som gör att vi försakar
              möjligheterna för kommande generationer att äta sig mätta, bo
              tryggt och bo i de områden där man i dag kan bo. Ökar havsytan
              vet vi att det är områden där vi odlar som mest för att mätta
              våra magar som kommer att hamna under ytan. Vi vet också att det
              är där som den största delen av jordens folk bor och som kommer
              att gå samma öde till mötes.
            </seg>
          </u>
          <u xml:id="i-1455f1da2cffa55c-335" prev="i-1455f1da2cffa55c-327" who="Q513301">
            <seg xml:id="i-UVN9bhUAtQJfm9PvBDRA7h">
              Från Centerpartiets sida är vi oerhört tydliga i klimatpolitiken
              och ser den som en av de absolut största utmaningarna framöver.
              Här vill vi i Europa vara en bidragande kraft och är tacksamma
              för att vi har fått med de andra allianspartierna hyggligt långt
              i den riktningen.
            </seg>
          </u>
          <u xml:id="i-1455f1da2cffa55c-336" prev="i-1455f1da2cffa55c-327" who="Q513301">
            <seg xml:id="i-C3EZqMgF2yM3xdGzgBG5bR">
              Det har förts en debatt om varför vi kan agera tuffare i Europaparlamentet
              än vad vi kan göra i denna kammare. Det handlar om att vi i Europaparlamentet
              inte är bundna av att söka en majoritet. Det är vi i Sverige.
              Varje parti som någonsin har suttit i regeringsställning vet att
              en regering som inte kan uppnå majoritetsbeslut inte kan nå lika
              tuffa mål och framför allt inte kan få något genomfört. Däremot
              kan vi föra en än tuffare och tydligare linje i Europaparlamentet
              där vi inte har samma krav på att uppnå majoritet.
            </seg>
          </u>
          <u xml:id="i-1455f1da2cffa55c-337" prev="i-1455f1da2cffa55c-327" who="Q513301">
            <seg xml:id="i-ViP3fdBXWUBfiTWV16qyjc">
              Vi kan också se att det som vi talar om i Centerpartiet om att
              nå en hundraprocentig förnybarhet i den energipolitiska mixen
              faktiskt är möjligt. Sverige har där varit ett positivt föregångsland
              som har visat att tillväxt inte behöver betyda mer utsläpp. Vi
              har visat att vi kan öka den gröna energimängden i vår mix samtidigt
              som vi kan öka vårt välstånd och vår välfärd. Det är ett positivt
              exempel för övriga Europa, och det har också säkerhetspolitiska
              dimensioner i dag. Det är inte bara klimatet som kommer att gynnas
              av att vi har tuffa mål. Det handlar också om den säkerhetspolitiska
              situationen för hela Europa, där Ryssland kopplar ett allt tyngre
              energipolitiskt grepp och därmed får maktmedel långt in i flera
              europeiska länder. Det är oerhört viktigt att vi får detta till
              stånd men också att de klimatmål som vi ska anta innehåller en
              del som handlar om mängden förnybart. Får vi inte in den diskussionen
              är risken att vi styr energipolitiken i Europa i en riktning som
              alltmer bygger på ändliga energiresurser.
            </seg>
          </u>
          <u xml:id="i-1455f1da2cffa55c-338" prev="i-1455f1da2cffa55c-327" who="Q513301">
            <seg xml:id="i-NssMRiShqY3zUECgg51nkm">
              Jag ska ta upp en annan viktig fråga. Jag är förvånad över att
              ingen av mina kolleger här har lyft fram frågan om jordbrukspolitiken
              och landsbygdspolitiken som är så intimt förknippad med och påverkad
              av Europa. Där ligger mycket av ekonomin i Europa och mycket av
              de politiska ramverken. Trots att det som avgör om vi har sund
              och säker mat som är producerad på ett etiskt riktigt sätt och
              som står i samklang med de ekologiska och miljömässiga kraven
              kommer från Europa har detta inte lyfts fram en enda gång i denna
              debatt. Trots att en så otroligt stor del av EU:s budget utgörs
              av jordbrukspolitiken har detta inte diskuterats här.
            </seg>
          </u>
          <u xml:id="i-1455f1da2cffa55c-339" prev="i-1455f1da2cffa55c-327" who="Q513301">
            <seg xml:id="i-A4LkcJtNHzxUcdrZAr2p8V">
              Från Centerpartiets sida är vi oerhört tydliga med att vi vill
              att den som producerar maten ska få betalt för det, helst genom
              minskade subsidier och genom att det finns en fri konkurrens där
              vi kan konkurrera i Sverige med goda produktionsvillkor, etiskt
              tänkande och goda miljövillkor. Vi vet att den debatt som har
              rasat de senaste veckorna om till exempel produktionen av fläskkött
              har visat på några av EU:s svagheter.
            </seg>
          </u>
          <u xml:id="i-1455f1da2cffa55c-340" prev="i-1455f1da2cffa55c-327" who="Q513301">
            <seg xml:id="i-LGrCyaF9KfRxzFoCMqU2A6">
              Sedan 2002 har grisdirektivet varit i kraft. Enligt detta förbjuds
              till exempel kupering av grisens svans. Men det är få länder som
              har genomfört detta fullt ut, till exempel Sverige. På andra sidan
              gränsen söderut, i Danmark, fortsätter man att kupera svansarna
              därför att man håller grisarna för tätt. Att man håller grisarna
              för tätt leder också till att man kommer att kräva att få ge antibiotika
              i förebyggande syfte i maten till grisarna.
            </seg>
          </u>
          <u xml:id="i-1455f1da2cffa55c-341" prev="i-1455f1da2cffa55c-327" who="Q513301">
            <seg xml:id="i-MSFPoPu77DsPMJNvbDgAf6">
              Vad har grisarnas matkonsumtion att göra med vår matkonsumtion
              och vår hälsa? Jag kan säga att den ekonomiska, samhälleliga och
              mänskliga utmaning som vi står inför, genom att köttproduktionen
              i Europa i för hög takt driver på utvecklingen av antibiotikaresistenta
              bakteriekulturer, kommer att kosta människoliv i Sverige. För
              den som har nedsatt immunförsvar kommer denna utmaning att innebära
              att det viktigaste vapnet i kampen mot sjukdomar faktiskt har
              försvunnit. Det kommer att innebära att våra barn och våra gamla
              drabbas. Det kommer att innebära att den som kanske är fullt frisk
              men som kan behöva antibiotika inte kommer att ha detta vapen
              kvar. Det kommer att innebära vikariekostnader för arbetsgivare,
              det kommer att innebära kostnader för omställning på arbetsmarknaden
              och det kommer att innebära kostnader i våra socialförsäkringssystem.
            </seg>
          </u>
          <u xml:id="i-1455f1da2cffa55c-342" prev="i-1455f1da2cffa55c-327" who="Q513301">
            <seg xml:id="i-8nw47zCGqhJaWEjiiUvbXF">
              Därför är frågan om att ta fram en antibiotikastrategi i Europa
              oerhört viktig. Om vi i dag inte klarar att hindra utvecklingen
              av de resistenta bakteriekulturerna kommer det i morgon att kosta
              oss mycket. Det är någonting som man kan tänka på. När man köper
              det billigare fläskköttet från andra länder kan man tänka på att
              konsekvenserna av det kan bli att man blir sjuk i morgon, utöver
              att man har varit med och gynnat en köttproduktion som vi i Sverige
              inte skulle anse vara laglig eller etiskt korrekt över huvud taget.
            </seg>
          </u>
          <u xml:id="i-1455f1da2cffa55c-343" prev="i-1455f1da2cffa55c-327" who="Q513301">
            <seg xml:id="i-DWaumdc3bG5dmp5UVGMcSu">
              Herr talman! Vi för också diskussioner om integritetspolitiken,
              som har mycket av sitt ursprung i den rädsla som kom efter attacken
              mot World Trade Center och i drakoniska övervakningslagar som
              har drabbat Sverige väldigt hårt.
            </seg>
          </u>
          <u xml:id="i-1455f1da2cffa55c-344" prev="i-1455f1da2cffa55c-327" who="Q513301">
            <seg xml:id="i-Ju4DFExwBRFbiW3fEPj3cS">
              Jag välkomnar den dom som har kommit från EU-domstolen och som
              upphäver datalagringsdirektivet, och jag ser fram emot den process
              där vi nu i Sverige ska se vad detta får för konsekvenser för
              den implementering som vi har här. Men det är inte utan att man
              höjer på ögonbrynen när svenska rättsvårdande myndigheter är ute
              och slåss för att det ska komma tillbaka och bli än kraftigare
              än det som EU-domstolen har kritiserat.
            </seg>
          </u>
          <u xml:id="i-1455f1da2cffa55c-345" prev="i-1455f1da2cffa55c-327" who="Q513301">
            <seg xml:id="i-5k1fKwb5Hu9bio6qWBz4zE">
              Vi kan också se att vi har haft en underlåtenhet i Europa när
              det gäller att klara av flera av de stora utmaningar som vi står
              inför. Under det svenska ordförandeskapet i Europeiska unionen
              2009 slog vi i Stockholmsprogrammet fast att migrationspolitiken
              ska vara en europeisk angelägenhet. Men väldigt många har undandragit
              sig ansvaret helt.
            </seg>
          </u>
          <u xml:id="i-1455f1da2cffa55c-346" prev="i-1455f1da2cffa55c-327" who="Q513301">
            <seg xml:id="i-8spZ2wqVgEpGg5qPPsTvws">
              Vi måste se till att pressa upp rättighetsstadgan underifrån,
              så att vi tillsammans i Europa kan bereda fler människor en trygg
              hamn undan krig och förföljelse i delar av världen som har en
              oerhört otrygg situation, fullskaligt krig eller där det sker
              förföljelse på grund av religiösa, etniska eller andra skäl.
            </seg>
          </u>
          <u xml:id="i-1455f1da2cffa55c-347" prev="i-1455f1da2cffa55c-327" who="Q513301">
            <seg xml:id="i-DjHdv4Pv5YrS6WNYniCs2S">
              Vi kan se hur båtarna som går över Medelhavet vintertid förliser.
              Vi kan se fyllda salar med likkistor efter dem som inte kunde
              ta sig ända fram. Vi i denna kammare bär alla ett ansvar – och
              vi i detta land bär alla ett ansvar – för att detta får ett stopp.
              Enda sättet att få ett stopp för det är att vi gemensamt bygger
              upp migrationspolitiken ordentligt, så att vi får legala vägar
              in och en faktisk möjlighet för människor att röra sig över gränsen
              i stället för att tvingas ut i båten.
            </seg>
          </u>
          <u xml:id="i-1455f1da2cffa55c-348" prev="i-1455f1da2cffa55c-327" who="Q513301">
            <seg xml:id="i-96ehD9e2cYyEeY6TukJziP">
              Att man tvingas ut i båten skapar också en total ojämlikhet mellan
              människor på ett sätt som är horribelt. Asylrätten kommer att
              få ett pris, för om man måste ta sig illegalt eller irreguljärt
              till Europa innebär det att man kommer att behöva betala stora
              summor pengar. Det gör att den som är fattigast och kanske befinner
              sig i den absolut mest omöjliga situationen är den som inte kommer
              att kunna komma till Europa och söka en ny framtid.
            </seg>
          </u>
          <u xml:id="i-1455f1da2cffa55c-349" prev="i-1455f1da2cffa55c-327" who="Q513301">
            <seg xml:id="i-UHPbTQhMtd3CVyahMvStLp">
              Vi har också diskussionen om den fria rörligheten, vilken utmanas
              på flera sätt. I Storbritannien ger man sig på östereuropéer som
              jobbar där och som dokumenterat bidrar med oerhört mycket pengar
              till den brittiska statskassan varje år. I Sverige har vi en diskussion
              om arbetsmarknadens villkor; det förs en skendebatt av drakoniska
              mått, med exempel som inte finns – man använder framför allt utstationeringsdirektivet
              som det absolut tydligaste exemplet på en havererad arbetsmarknad
              i Sverige.
            </seg>
          </u>
          <u xml:id="i-1455f1da2cffa55c-350" prev="i-1455f1da2cffa55c-327" who="Q513301">
            <seg xml:id="i-HyJzTmuXqxMz4smeBbuD2r">
              Siffrorna ser dock de facto helt annorlunda ut: Det är 1 promille
              av arbetskraften i Sverige som är här under utstationeringsdirektivet.
              Vi har LO:s ekonomer, som jag hyllar när de säger att det inte
              finns något hot om att löner pressas ned i Sverige. Ändå väljer
              socialdemokratin att gå till val på att den svenska arbetsmarknaden
              håller på att fallera. Detta är ingenting annat än falskhet och
              osanning.
            </seg>
          </u>
          <u xml:id="i-1455f1da2cffa55c-351" prev="i-1455f1da2cffa55c-327" who="Q513301">
            <seg xml:id="i-VzYFkXWcdCk3kCg84uFJpA">
              Socialdemokraterna lider dock av en lång rad andra problem. Man
              har inte koll på vad man själv vill. Vi hade en partiledardebatt
              i kammaren häromdagen där Mikael Damberg från Socialdemokraterna
              sade att de är emot en EU-skatt – han var väldigt tydlig och viftade
              med en debattartikel av en folkpartist som hade förordat det.
              Å andra sidan står det klart och tydligt i deras egna papper inför
              det kommande valet att man gärna vill se en överstatlighet på
              skatteområdet. Socialdemokraterna säger sig också vara för ett
              EU-medlemskap – men väljer ett förstanamn som helst inte vill
              vara med över huvud taget.
            </seg>
          </u>
          <u xml:id="i-1455f1da2cffa55c-352" prev="i-1455f1da2cffa55c-327" who="Q513301">
            <seg xml:id="i-APkrCP6mmyREs8DprguseM">
              Vi kan även se hur Lars Ohly är lite dubbel i sin kommentar från
              Vänsterpartiet. Han säger att det är problematiskt att EU inte
              längre bara är en handelsunion. För mig och Centerpartiet är en
              av de viktigaste delarna att man inte längre bara är en handelsunion
              utan faktiskt också en rättighetsunion – så att vi kan jobba för
              en giftfri vardag, så att våra barnomsorgsplatser inte längre
              innehåller gifter som skadar våra barn och så att vi kan få bort
              skadliga kemikalier. Det ska vara en union som gör att vi kan
              jobba för klimatmålen och gör att vi kan stärka rättigheterna
              för Europas minoriteter.
            </seg>
          </u>
          <u xml:id="i-1455f1da2cffa55c-353" prev="i-1455f1da2cffa55c-327" who="Q513301">
            <seg xml:id="i-CwCSSZN6zJAw4KK7mJCSys">
              Sverigedemokraterna, herr talman, har förslag som är hårresande.
              Jag tror inte att någon kraft i världen över huvud taget har föreslagit
              en så stor avreglering som Sverigedemokraterna gör. När Johnny
              Skalin står i denna talarstol och talar om att den medlemsavgift
              vi betalar till EU ska komma tillbaka låter det nämligen som att
              det arbete som utförs i EU inte ska göras av någon annan. Vi har
              avreglerat otroligt stora sektorer som i dag regleras av Europeiska
              unionen, och arbetet som görs där kommer självklart att göras
              här hemma om Sverige inte är medlem i Europeiska unionen.
            </seg>
          </u>
          <u xml:id="i-1455f1da2cffa55c-354" prev="i-1455f1da2cffa55c-327" who="Q513301">
            <seg xml:id="i-CpfhE6DcWsA1LpiTAnmSp9">
              Jag vågar utmana Sverigedemokraterna med att säga att den administrationen
              knappast skulle bli billigare. Den skulle inte bli billigare för
              den enskilda privatpersonen i Sverige, inte för enskilda näringsidkare
              och definitivt inte för staten. Men är det så att det är Sverigedemokraternas
              mening att man ska plocka hem pengarna och dela ut dem till skattebetalarna
              igen måste det innebära den största avregleringen sedan romarriket
              föll samman.
            </seg>
          </u>
          <u xml:id="i-1455f1da2cffa55c-355" prev="i-1455f1da2cffa55c-327" who="Q513301">
            <seg xml:id="i-GNAPMH8gjNMwR3KxkJqnhb">
              Herr talman! Det här valet handlar inte om den viktigaste frågan,
              som man så enkelt försöker att få det till i medierna. EU har
              i dag ett inflytande som går över många stora politiska områden.
              Det som är viktigt för oss är att vi ser till att fokusera på
              att EU fattar rätt beslut, och bra beslut, där EU fyller en stor
              funktion – men försöker hålla tassarna borta från de områden vi
              kan sköta betydligt bättre på lokalplanet, regionalplanet eller
              hemma.
            </seg>
          </u>
          <u xml:id="i-1455f1da2cffa55c-356" prev="i-1455f1da2cffa55c-327" who="Q513301">
            <seg xml:id="i-K486nzQaoXymmnZ5o4Qg7G">
              Avslutningsvis tror jag att det är viktigt att den som ska gå
              och göra sitt val till Europaparlamentet de kommande veckorna
              bär det ansvaret. Är det så att du inte går och röstar ger du
              dubbel makt till den som tycker någonting annat än du. Det kan
              vara ett perspektiv att ta med sig.
            </seg>
          </u>
          <u xml:id="i-1455f1da2cffa55c-357" prev="i-1455f1da2cffa55c-327" who="Q513301">
            <seg xml:id="i-KpEw3buiScja8K1zgcJ6uk">
              Ett annat kan vara att VM i ishockey just nu börjar i Vitryssland.
              I Vitryssland finns min kompis Olga Karach, som är en av oppositionsledarna.
              Hon slåss varje dag för att få rätt att gå och rösta. Hon har
              valt att lämna bort sitt mindre än ett år gamla barn till vänner
              i ett annat land, av den enkla anledningen att staten förtrycker
              henne och försöker att ta hennes barn ifrån henne. Det hon kämpar
              för är rätten att få tycka och tänka fritt. Det hon vill göra
              är att få bilda ett parti och ställa upp i ett riktigt, demokratiskt
              val.
            </seg>
          </u>
          <u xml:id="i-1455f1da2cffa55c-358" prev="i-1455f1da2cffa55c-327" who="Q513301">
            <seg xml:id="i-BFpYbTg32rhDBEJncjbXsj">
              Om man väljer att inte gå att rösta, herr talman, innebär det
              att man åsidosätter också deras kamp. Det är en kamp för solidaritet,
              och det är en kamp för talmannen.
            </seg>
          </u>
          <u xml:id="i-1455f1da2cffa55c-359" prev="i-1455f1da2cffa55c-327" who="Q513301">
            <seg xml:id="i-H2r7L8zXVxNSPax83XTnx6">
              De frågor vi diskuterar i dag är de som är aktuella i dag. Vi
              måste dock välja ett parlament som är kapabelt att fatta beslut
              under de kommande fem åren, vilket är en oerhört lång tid i politiken.
              Det innebär att vi måste känna ett långsiktigt förtroende. Jag
              är personligen orolig för att liberalerna framöver kommer att
              bli mycket färre än fascisterna i Europaparlamentet. Det är alltså
              i allra högsta grad ett ideologiskt val, där vi riskerar att kantra
              från grön liberalism till brun fascism.
            </seg>
          </u>
          <note type="speaker" xml:id="i-BBHH2kQKBiw9XAxsqYohBg">
            Anf. 40 LARS OHLY (V) replik:
          </note>
          <u xml:id="i-1455f1da2cffa55c-360" next="i-1455f1da2cffa55c-364" who="Q262285">
            <seg xml:id="i-DybdUVnMGZkq4ocvDssSco">
              Herr talman! Jag har en överenskommelse med Fredrick Federley
              om att alltid begära replik på honom i den här typen av debatter,
              eftersom han enligt riksdagens debattordning inte har möjlighet
              att begära replik på mig.
            </seg>
          </u>
          <u xml:id="i-1455f1da2cffa55c-361" prev="i-1455f1da2cffa55c-360" who="Q262285">
            <seg xml:id="i-XXu7NL1jw2Sfg5PT9TM5yZ">
              Sedan kan jag säga att jag tycker att man som representant för
              Centerpartiet kanske ska vara lite försiktig med att tala om att
              andra partier har problem i dagens läge.
            </seg>
          </u>
          <u xml:id="i-1455f1da2cffa55c-362" prev="i-1455f1da2cffa55c-360" who="Q262285">
            <seg xml:id="i-SNufnGthgBoJe4WSjwqxXc">
              Nu till min replik: Fredrick Federley är bra i många frågor,
              som hbtq-rättigheter, djurskydd och miljöfrågor. Det finns dock
              ett problem med Fredrick Federleys hållning, och det är att det
              när dessa frågor kommer i konflikt med företags rättigheter och
              med det Fredrick Federley kallar fri handel finns en risk att
              djurskyddet inte är så mycket värt och att miljöfrågorna hamnar
              i underläge gentemot de stora företagens rättigheter. Fri handel
              utan rättvisa leder nämligen till en maktförskjutning på de stora
              företagens villkor.
            </seg>
          </u>
          <u xml:id="i-1455f1da2cffa55c-363" prev="i-1455f1da2cffa55c-360" who="Q262285">
            <seg xml:id="i-NPAZY9BSsEmrpKyaomfHcU">
              Nu finns det ju en liten risk – Fredrick Federley skulle säga
              möjlighet – att Fredrick Federley faktiskt blir vald till EU-parlamentet.
              EU-parlamentet kommer bland annat att behandla det avtal som kallas
              TTIP, vilket är ett avtal mellan EU och USA. Enligt förslagen
              innehåller avtalet ganska långtgående rättigheter för företag
              att stämma stater om deras investeringar visar sig inte kunna
              ge tillräckligt mycket avkastning. Det kan gälla på välfärdsområdet
              – till exempel privatiseringar inom sjukvård, skola och äldreomsorg
              – men det kan också gälla regelverk som handlar om djurskydd och
              miljöfrågor.
            </seg>
          </u>
          <u xml:id="i-1455f1da2cffa55c-364" prev="i-1455f1da2cffa55c-360" who="Q262285">
            <seg xml:id="i-H8fWr7pR11rs3bqkVpf4mY">
              Från oppositionens sida har vi vid ett flertal tillfällen försökt
              ställa frågor till regeringen om avtalet, men vi har inte fått
              några bra svar. Därför är min fråga till Fredrick Federley helt
              enkelt: Hur kommer du att rösta om en konfliktlösningsmekanism
              ger företagen dessa rättigheter – kommer du att rösta ja till
              avtalet?
            </seg>
          </u>
          <note type="speaker" xml:id="i-ScE4SwZN4V6uihe5U34SCW">
            Anf. 41 FREDRICK FEDERLEY (C) replik:
          </note>
          <u xml:id="i-1455f1da2cffa55c-365" next="i-1455f1da2cffa55c-370" who="Q513301">
            <seg xml:id="i-qcr1oKcJZW3gxURYyvsYy">
              Herr talman! Jag tackar Lars Ohly för frågan. Jag skulle säga
              att risken att jag faktiskt tar mig till Europaparlamentet inte
              är liten utan riktigt stor.
            </seg>
          </u>
          <u xml:id="i-1455f1da2cffa55c-366" prev="i-1455f1da2cffa55c-365" who="Q513301">
            <seg xml:id="i-NRKJ4WZzTs8fYh7oWGtft9">
              Jag tackar för frågan om handelsavtalet, av den enkla anledningen
              att det var en av de saker jag inte hann beröra i mitt anförande.
              Jag överskred talartiden ganska ordentligt där. Samtalen om frihandelsavtalet
              med USA pågår nu, men det finns inga papper skrivna. Det finns
              inga förslag framtagna som är konkreta.
            </seg>
          </u>
          <u xml:id="i-1455f1da2cffa55c-367" prev="i-1455f1da2cffa55c-365" who="Q513301">
            <seg xml:id="i-BUMTJUNiWEz47aD78JncHZ">
              Jag skulle vilja hänvisa till uppteckningarna från förra fredagens
              EU-nämnd, där det också var en diskussion. Handelsministern var
              på samrådet och klargjorde att det här inte är någonting som en
              svensk position skulle understödja över huvud taget. Det är ingenting
              någon i Europa skulle vilja ställa sig bakom. Det handlar såklart
              om att vi i de beslutande församlingarna är de som anger ramar,
              regler och lagar – ingen annan.
            </seg>
          </u>
          <u xml:id="i-1455f1da2cffa55c-368" prev="i-1455f1da2cffa55c-365" who="Q513301">
            <seg xml:id="i-65bwBgu4xuJ5JgPZj4oHuh">
              Det finns dock andra möjligheter med ett handelsavtal, och det
              är att vi faktiskt diskuterar med varandra. Det ger oss en möjlighet
              att föra fram synpunkter på hur man använder tillväxthormoner
              i köttproduktionen i USA, till exempel, eller på hur man i USA
              använder antibiotika än mer extensivt än vad vi gör i Sverige.
              Det kommer att få långtgående konsekvenser för oss. Vi har all
              möjlighet att öppna de dialogforumen, som tidigare har varit stängda,
              och det är tack vare att vi nu har möjligheter att diskutera ett
              frihandelsavtal.
            </seg>
          </u>
          <u xml:id="i-1455f1da2cffa55c-369" prev="i-1455f1da2cffa55c-365" who="Q513301">
            <seg xml:id="i-2x4BHuTiuZZW2AUfCNQFh7">
              Om man på allvar bryr sig om hur situationen ser ut ekonomiskt
              i Europa – om man tycker att arbetslösheten i Sverige är för hög
              eller om man anser att det är en katastrof att 60 procent av den
              grekiska ungdomskåren är arbetslös – ja, då fokuserar vi på att
              få ett frihandelsavtal på plats. Men vi ska såklart inte ha ett
              avtal som innebär vad som helst, utan det måste vara ett rimligt
              frihandelsavtal. Jag måste dock vända mig emot all den typ av
              skräckpropaganda som cirkulerar, men det kan också vara ett sätt
              att motivera sina egna väljare att gå till valurnan om det är
              svårt att få dem dit.
            </seg>
          </u>
          <u xml:id="i-1455f1da2cffa55c-370" prev="i-1455f1da2cffa55c-365" who="Q513301">
            <seg xml:id="i-BVpknryzBdunCs4WdEDbBw">
              Frihandelsavtalet kommer att vara avgörande för tillväxten, ekonomin
              och därmed också välfärden i Sverige och Europa framöver. Därför
              är det viktigt att få det på plats.
            </seg>
          </u>
          <note type="speaker" xml:id="i-BJvA83AfAAxiujTfNtBh6M">
            Anf. 42 LARS OHLY (V) replik:
          </note>
          <u xml:id="i-1455f1da2cffa55c-371" next="i-1455f1da2cffa55c-374" who="Q262285">
            <seg xml:id="i-MWoJnhvCJGm4tKMAiWxtk1">
              Herr talman! Att vara för ett frihandelsavtal utan att nämna
              hur det ska se ut verkar inte så smart. Att vara emot ett frihandelsavtal
              utan att nämna hur det ser ut är inte heller så smart. Men vi
              vet ju en del.
            </seg>
          </u>
          <u xml:id="i-1455f1da2cffa55c-372" prev="i-1455f1da2cffa55c-371" who="Q262285">
            <seg xml:id="i-DYuBc5C1L8fxUhnxtnEoBY">
              Det är faktiskt inte så att förhandlingarna inte har gett något
              som helst resultat. De amerikanska förhandlarna har varit ute
              och talat ganska öppet, även om mycket av förhandlingarna sker
              bakom slutna dörrar. Det som har kommit fram är att ISDS-mekanismen,
              som är en konfliktlösning som ger företag rätt att stämma stater
              för uteblivna avkastningar på investeringar, finns med i diskussionen.
              Något som också har kommit fram är att frågor som kommer att beröra
              miljö, folkhälsa, djurskydd och välfärd också finns med. Det enda
              undantag som finns är audiovisuella tjänster som Frankrike har
              begärt och fått igenom. I övrigt finns allting med.
            </seg>
          </u>
          <u xml:id="i-1455f1da2cffa55c-373" prev="i-1455f1da2cffa55c-371" who="Q262285">
            <seg xml:id="i-YZdXhosf85Ga1sYNBEU1jB">
              En sådan konfliktlösningsmekanism kommer att leda till att företag
              får rättigheter att stämma en stat som Sverige, om vi fattar demokratiska
              beslut om inskränkningar, till exempel av företags rätt att investera
              i välfärd. Om vi till exempel, i likhet med vad 70 procent av
              svenska folket tycker, bestämmer oss för att riskkapitalbolagen
              inte har någonting i skolan att göra och att riskkapitalbolagen
              inte ska driva sjukvård och äldreomsorg i Sverige finns risken
              att riskkapitalbolag, stationerade i USA, kommer att stämma den
              svenska staten för våra fattade beslut, precis som Philip Morris
              nu har stämt den australiensiska staten för att Australien har
              infört begränsningar för tobaksreklam.
            </seg>
          </u>
          <u xml:id="i-1455f1da2cffa55c-374" prev="i-1455f1da2cffa55c-371" who="Q262285">
            <seg xml:id="i-NNDtVBGo1jGsPJpXaA8tPF">
              Är det här rimligt? Om det finns sådana möjligheter för stora
              företag att ta över demokratisk makt, är det då rimligt att säga
              ja till ett avtal? Ja, det tycker Centerpartiet. Nej, det tycker
              inte Vänsterpartiet.
            </seg>
          </u>
          <note type="speaker" xml:id="i-E8FwevmSqmQHxNQEyB8VxK">
            Anf. 43 FREDRICK FEDERLEY (C) replik:
          </note>
          <u xml:id="i-1455f1da2cffa55c-375" next="i-1455f1da2cffa55c-378" who="Q513301">
            <seg xml:id="i-Mdp3MNb9PosNhtPuNcUjpb">
              Herr talman! Jag vet inte om debatten har pågått länge, men jag
              tycker att jag var alldeles tydlig i min förra replik, Lars Ohly,
              med att vi inte vill se en sådan mekanism. För vår del finns den
              inte på kartan. Jag tror inte att den gör det för den svenska
              regeringen, och jag tror inte att den gör det för någon annan
              i Europa heller. Det är knappast så att fransmännen, italienarna
              eller vi själva ställer oss upp och säger: Låt vår framtid avgöras
              av amerikanska företag. Så är det absolut inte. Handelsavtal och
              konflikter däremellan får lösas på andra sätt, inte genom att
              europeisk lag ändras. Det finns inga tvetydigheter där över huvud
              taget.
            </seg>
          </u>
          <u xml:id="i-1455f1da2cffa55c-376" prev="i-1455f1da2cffa55c-375" who="Q513301">
            <seg xml:id="i-DHL2Y3aPxkhKoSs485pL1k">
              Jag tror att det i grund och botten är två saker som upprör Vänstern
              i svensk politik. Dels är det USA över huvud taget som ofta benämns
              som en av de ondaste krafterna i världen, trots att de har bidragit
              med otroligt mycket gott och bevarat freden i Europa väldigt länge
              när vi inte har varit kapabla att göra det själva, dels är det
              frihandelsdelen som såklart är provocerande för vänstersidan.
              Men frihandeln är ju det som kan lyfta de fattigaste i Europa.
              När EU-migranter sitter på våra gator och tigger har det också
              ett samband med ekonomin, att man inte får ekonomin att fungera,
              att man inte kan få tillgång till jobb, utbildning och så vidare.
              Grunden är att ekonomin måste fungera. Har vi inte en fungerande
              ekonomi har vi inte heller möjlighet att genomföra den politik
              vi vill.
            </seg>
          </u>
          <u xml:id="i-1455f1da2cffa55c-377" prev="i-1455f1da2cffa55c-375" who="Q513301">
            <seg xml:id="i-DFNQaGiHKk8ZGVSPnMutW3">
              Alliansregeringen har de senaste åren kritiserats av oppositionssidan
              för att man betalar av på statsskulden. Ni har velat spendera
              mer. När vi i dag ser att det ekonomiska läget är väldigt kärvt
              är vi glada att vi har amorterat på de svenska statslånen, att
              vi har hållit hårt i pengarna så att vi faktiskt klarar oss. Hade
              Vänstern fått driva den typen av politik där man inte först skapar
              pengarna utan bara förbrukar dem ändå, hade vi varit satta i skuld.
              Hade vi, ack och ve, också varit med i den europeiska monetära
              unionen fullt ut hade det skadat oss, men nu är vi, tack och lov,
              inte det.
            </seg>
          </u>
          <u xml:id="i-1455f1da2cffa55c-378" prev="i-1455f1da2cffa55c-375" who="Q513301">
            <seg xml:id="i-CX6cVmrnVzpD9aucjpbryb">
              Vi måste i första hand se till att vi har ordning och reda i
              vår ekonomi. Pengarna måste skapas någonstans, och det gör de
              av företag och genom handel.
            </seg>
          </u>
          <note type="speaker" xml:id="i-TB994qmXAhKxKdpmr2UA9J">
            Anf. 44 MARIE GRANLUND (S) replik:
          </note>
          <u xml:id="i-1455f1da2cffa55c-379" next="i-1455f1da2cffa55c-381" who="Q3373324">
            <seg xml:id="i-4eAY8KioTRZYPgwrTzR3P8">
              Herr talman! Vad gäller situationen på arbetsmarknaden måste
              jag nog säga att jag har större tilltro till de seriösa företag
              som känner att det är en väldigt bökig situation med illojal konkurrens
              inom åkerinäringen, hotell- och restaurangbranschen och byggnadsindustrin.
              Jag tror mer på dem och på de fackliga centrala organisationerna,
              som omfattar nästan 3 miljoner medlemmar, än en person som har
              satt en ära i att driva salladsbarer utan kollektivavtal.
            </seg>
          </u>
          <u xml:id="i-1455f1da2cffa55c-380" prev="i-1455f1da2cffa55c-379" who="Q3373324">
            <seg xml:id="i-EQbYAEP2cqGxtsFCv3TEab">
              Fredrick Federley tog i sitt anförande upp frågan om miljö och
              klimat. Det uppskattar jag verkligen, för det känns ibland lite
              ensamt att bara oppositionen driver de här frågorna. Fredrick
              Federley står ju på EU-listan. Det gör också Kent Johansson, och
              han säger i Aftonbladet den 30 april att han har utsett Moderaternas
              ledamöter till valrörelsens huvudmotståndare i miljöpolitiken.
              Han säger: Det tydligaste är att jag står för förnybar energi.
              När jag debatterat med dem har de sagt att de inte är beredda
              att kämpa för det, eftersom det går ut över kärnkraften.
            </seg>
          </u>
          <u xml:id="i-1455f1da2cffa55c-381" prev="i-1455f1da2cffa55c-379" who="Q3373324">
            <seg xml:id="i-oWsphVZodWPdVHUunPct5">
              Detta är återigen ett tecken på den splittring som finns i Alliansen.
              Jag skulle vilja höra hur Fredrick Federley ser på saken.
            </seg>
          </u>
          <note type="speaker" xml:id="i-Wnq4V5db9RzHhCSUrdyMvQ">
            Anf. 45 FREDRICK FEDERLEY (C) replik:
          </note>
          <u xml:id="i-1455f1da2cffa55c-382" next="i-1455f1da2cffa55c-388" who="Q513301">
            <seg xml:id="i-C4vQumy8wstokKd9DxDguU">
              Herr talman! Jag tackar Marie Granlund för frågorna.
            </seg>
          </u>
          <u xml:id="i-1455f1da2cffa55c-383" prev="i-1455f1da2cffa55c-382" who="Q513301">
            <seg xml:id="i-DShKhi4nvWPgqbp3Ym3dLd">
              Jag deltog i en debatt i Solna i går kväll där ert förstanamn
              Marita Ulvskog var med. När vi var klara med debatten var hon
              också med på spåret att de banditer som beter sig utanför vad
              som är lagligt tillåtet ska hanteras genom polisiära och domstolsmässiga
              förfaranden, inte via att man hotar och bygger upp rätt gigantiska
              proportioner och menar att hela arbetsmarknaden har havererat.
              Det är där dessa frågor ska hanteras. Det erkände Marita Ulvskog
              i går i sin slutreplik i Solna centrum. Det var ganska många där
              och lyssnade, och det var säkert någon som spelade in det också.
              Det är där jag tycker att en hel del av kärnan till problematiken
              ligger.
            </seg>
          </u>
          <u xml:id="i-1455f1da2cffa55c-384" prev="i-1455f1da2cffa55c-382" who="Q513301">
            <seg xml:id="i-TvMb7R59Y4EPU8KbfhfCDw">
              Socialdemokraterna måste nu mana de sina till valurnorna. Det
              är ju behjärtansvärt, men gör det inte genom att måla upp Europa
              som ett hot mot den svenska arbetsmarknaden, absolut inte. Det
              har också sagts av mina kolleger tidigare.
            </seg>
          </u>
          <u xml:id="i-1455f1da2cffa55c-385" prev="i-1455f1da2cffa55c-382" who="Q513301">
            <seg xml:id="i-RkT53k2wwjsroff4pt1rQk">
              När det kommer till splittring vill jag minnas att Marie Granlund
              i ett tidigare replikskifte under den här debatten när hon fick
              frågan om vad Socialdemokraterna egentligen tycker sade att man
              har många olika åsikter. Här har vi några skilda åsikter mellan
              allianspartierna, men den skillnaden är mindre än splittringen
              inom Socialdemokraterna, som inte vet om man vill ha skatter eller
              inte vill ha skatter, om man ska vara med i EU eller om man inte
              ska vara med. Det är där hela skillnaden ligger hos er. Det är
              klart att då försöker ni hitta en annan fiende.
            </seg>
          </u>
          <u xml:id="i-1455f1da2cffa55c-386" prev="i-1455f1da2cffa55c-382" who="Q513301">
            <seg xml:id="i-F2XdRxh1sZa5QUxN7CG4fz">
              Ja, vi har till viss del en lite annan syn än Moderaterna på
              kärnkraft och på förnybart, men det är ju beslut som ska fattas
              på Europanivå. Här hemma har vi lyckats nå en energiöverenskommelse
              som har tiodubblat vindkraften, gjort att vi fått över 50 procent
              i bioenergi och så vidare. Den här utvecklingen fortsätter.
            </seg>
          </u>
          <u xml:id="i-1455f1da2cffa55c-387" prev="i-1455f1da2cffa55c-382" who="Q513301">
            <seg xml:id="i-EwCPaGsGeQ6DhrwBfopKqd">
              När jag som ung CUF:are var ute och kampanjade mot kärnkraften
              på skolorna utgjorde kärnkraftselen 48 procent av elproduktionen.
              I dag är den nere i 36 procent, mycket tack vare det arbete som
              alliansregeringen har gjort.
            </seg>
          </u>
          <u xml:id="i-1455f1da2cffa55c-388" prev="i-1455f1da2cffa55c-382" who="Q513301">
            <seg xml:id="i-5sXNVj7DCVtrkkY5xnW1u6">
              Jag tänker inte utse Christofer Fjellner, Hökmark och gänget
              till mina största fiender i det här valet. Jag kommer att övertyga
              dem i debatten, och det är så demokrati fungerar. Sedan fattar
              vi ett majoritetsbeslut, men var vi som parti står är ytterst
              tydligt.
            </seg>
          </u>
          <note type="speaker" xml:id="i-XF9y6PsuCA5BNHKePaxK9e">
            Anf. 46 MARIE GRANLUND (S) replik:
          </note>
          <u xml:id="i-1455f1da2cffa55c-389" next="i-1455f1da2cffa55c-393" who="Q3373324">
            <seg xml:id="i-W9kdsn2AR5RLUScvn8iZDQ">
              Herr talman! Det vore häpnadsväckande om Marita Ulvskog inte
              tyckte att sådana oegentligheter ska åtgärdas polisiärt. Det vore
              väl väldigt anmärkningsvärt om man frångick den principen. Den
              ska väl gälla alla brott. Men det är inte det vi talar om, utan
              vi talar om ett domslut i EU som har förändrat situationen på
              den svenska arbetsmarknaden och som en majoritet här i riksdagen
              har uttalat sig emot. Det är också något som de stora fackliga
              centrala organisationerna har påpekat. Det är detta det handlar
              om. Till exempel kan man efter lex Laval inte ställa krav utanför
              den hårda kärnan, det vill säga krav på att anställda är försäkrade.
              Vid samma olycka kan därför två arbetare som skadats ha helt olika
              förutsättningar. Tycker Fredrick Federley att detta är okej?
            </seg>
          </u>
          <u xml:id="i-1455f1da2cffa55c-390" prev="i-1455f1da2cffa55c-389" who="Q3373324">
            <seg xml:id="i-GkyeuqpnoQULNbT6Mte1U4">
              Lavaldomen innebär också att man inte kan kräva samma lön utan
              enbart avtalets lägstalön, vilket inte alls är representativt
              för vad arbetstagaren skulle ha haft om hon eller han hade arbetat
              med svensk lön.
            </seg>
          </u>
          <u xml:id="i-1455f1da2cffa55c-391" prev="i-1455f1da2cffa55c-389" who="Q3373324">
            <seg xml:id="i-Nn4yHxd4sF9tLGRRz5qFZS">
              Jag förstår att Fredrick Federley med sin bakgrund har en annan
              synpunkt på frågan, men vi gör den till en av valets absolut viktigaste
              frågor. Det är inte EU som är ett hot mot svenska kollektivavtal.
              Det är den europeiska högern och extremismen som är det.
            </seg>
          </u>
          <u xml:id="i-1455f1da2cffa55c-392" prev="i-1455f1da2cffa55c-389" who="Q3373324">
            <seg xml:id="i-YLNE1TCQD2VvEbPo5kyhDD">
              Jag skulle vilja återgå till detta med miljö och klimat. När
              vi i EU-nämnden har fattat beslut om vad vi ska driva för miljö-
              och klimatmål har oppositionens krav varit väldigt mycket tuffare
              än regeringens.
            </seg>
          </u>
          <u xml:id="i-1455f1da2cffa55c-393" prev="i-1455f1da2cffa55c-389" who="Q3373324">
            <seg xml:id="i-CgCGoh8eYtpthbNaHA3628">
              Vad jag har förstått har Centerpartiet lagt sig platt vad gäller
              förnybar energi, energieffektivisering, klimatmål och så vidare.
              Det är väldigt tråkigt. Man kan på det sättet förstå att Kenneth
              Johansson säger att Moderaterna är den största fienden.
            </seg>
          </u>
          <note type="speaker" xml:id="i-QP1tjWbFKSrwRBNGGjmWPa">
            Anf. 47 FREDRICK FEDERLEY (C) replik:
          </note>
          <u xml:id="i-1455f1da2cffa55c-394" next="i-1455f1da2cffa55c-398" who="Q513301">
            <seg xml:id="i-R2qsQuELT4ppMkyavGaFAe">
              Herr talman! Angående det sista är det oerhört alarmerande. Jag
              hoppas att alla som lyssnar på debatten oavsett om det är via
              webben eller på läktaren tar till sig vad Marie Granlund från
              Socialdemokraterna säger. Hon säger: Även om Socialdemokraterna
              får 45 procent kommer man att dansa efter Vänsterpartiets pipa.
              Det är oerhört alarmerande för svensk ekonomi, arbetstillfällen,
              företagande och så vidare. Det var vad Marie sade. Hon sade: Vi
              ska åsidosätta demokratins grundregler om majoritetsbeslut.
            </seg>
          </u>
          <u xml:id="i-1455f1da2cffa55c-395" prev="i-1455f1da2cffa55c-394" who="Q513301">
            <seg xml:id="i-7tmCgX8hXYSYz7DEDurMog">
              Moderaterna är större än vi i dag. Det är klart att vi från Centerpartiets
              sida kämpar för att vi ska bli större än de. Men så länge vi inte
              är det kommer det att innebära att de har ett större inflytande.
              Det ger oss otroliga möjligheter att agera i Europaparlamentet.
              Marie Granlund som hör till ett parti som länge varit i regering,
              men uppenbarligen har glömt hur det var, borde veta hur det fungerar.
            </seg>
          </u>
          <u xml:id="i-1455f1da2cffa55c-396" prev="i-1455f1da2cffa55c-394" who="Q513301">
            <seg xml:id="i-HHJUbKgzMG3DKGjb2Ehpwg">
              Marie Granlund erkänner att de banditer som beter sig illa på
              arbetsmarknaden ska vara föremål för polisen och domstolen. Då
              har vi lösningen där. Sedan kommer Marie Granlund in på att det
              är problem med lägstalönen enligt kollektivavtalet. Varför ställer
              du den frågan till mig, Marie Granlund? Underkänner du fackens
              möjligheter att förhandla fram sina kollektivavtal? Vill Marie
              Granlund föra över den typen av politisk makt och inflytande till
              den här kammaren i stället för att ha den fria avtalsrörelsen?
            </seg>
          </u>
          <u xml:id="i-1455f1da2cffa55c-397" prev="i-1455f1da2cffa55c-394" who="Q513301">
            <seg xml:id="i-B9PrSRvcGC8Mu2ajZYj8vK">
              För oss i Centerpartiet är det oerhört viktigt att vi värnar
              den svenska modellen där arbetsgivarsidan och arbetstagarsidan
              är de som avgör normerna i kollektivavtalen. Jag ser ingen väg
              framåt med socialt protokoll där vi riskerar att EU går in och
              reglerar detta eller med att vi för över det till svensk lagstiftning.
              Det vore över huvudet taget oerhört allvarligt.
            </seg>
          </u>
          <u xml:id="i-1455f1da2cffa55c-398" prev="i-1455f1da2cffa55c-394" who="Q513301">
            <seg xml:id="i-Lunuiky61aCFjtQV6LwTfc">
              Sist men inte minst: Studera gärna vad som har hänt i energipolitiken
              i Sverige. Det är ett föredöme för vad som sker i övriga Europa.
              Vi talar i Centerpartiet i dag om att vi vill nå ett samhälle
              i Sverige där vi har 100 procent förnybar energiproduktion. Det
              är ingenting som Marie Granlund och hennes parti talar om. Ni
              har mycket att lära av oss. Så länge vi inte har egen majoritet
              får vi inte allting på en gång. Men vi kämpar, och vi ger inte
              upp.
            </seg>
          </u>
          <note type="speaker" xml:id="i-PwMzpEe8gche6ptfWC2qQB">
            Anf. 48 JOHNNY SKALIN (SD) replik:
          </note>
          <u xml:id="i-1455f1da2cffa55c-399" next="i-1455f1da2cffa55c-403" who="Q6328008">
            <seg xml:id="i-R3RT2whYCYCS6s49gAwyEG">
              Herr talman! Centerpartiet är ett parti som säger sig vilja göra
              färre men bättre saker i EU. Det är inte den bild jag har av Centerpartiet,
              som också är representerat här i Sveriges riksdag. I Sveriges
              riksdag har vi ett betydande inflytande över vad EU ägnar sig
              åt, åtminstone på de områden som där vi ännu inte överfört makten
              helt och hållet till EU-parlamentet.
            </seg>
          </u>
          <u xml:id="i-1455f1da2cffa55c-400" prev="i-1455f1da2cffa55c-399" who="Q6328008">
            <seg xml:id="i-TS56pUjw1pxvnVRdA68wLj">
              I EU-nämnden som avgör den här typen av frågor har jag inte noterat
              ett enda litet tillfälle där Fredrick Federley eller Centerpartiet
              har anmält avvikande mening, herr talman. Vad är det för någonting
              man vill göra färre inom EU-politiken? Det undrar jag.
            </seg>
          </u>
          <u xml:id="i-1455f1da2cffa55c-401" prev="i-1455f1da2cffa55c-399" who="Q6328008">
            <seg xml:id="i-3PKQFzdJTqNauFx1Zekxd8">
              Jag satt och lyssnade på partiledardebatten häromdagen. Där sade
              Federleys partiledare att de saker man vill göra färre handlar
              om socialpolitik och arbetsmarknadspolitik. Det är två områden
              där EU ännu inte har egen makt men som EU för övrigt försöker
              att ta makten över.
            </seg>
          </u>
          <u xml:id="i-1455f1da2cffa55c-402" prev="i-1455f1da2cffa55c-399" who="Q6328008">
            <seg xml:id="i-JsL5UmJHLBVitHZS1kDWjf">
              Om man ska göra färre men bättre saker undrar jag vilka saker
              som man ska göra färre sett mot bakgrund av de saker som EU har
              kompetens över i dag. Jag är glad att Centerpartiet nu säger att
              det inte vill överföra mer makt inom det sociala området och arbetsmarknadsområdet.
            </seg>
          </u>
          <u xml:id="i-1455f1da2cffa55c-403" prev="i-1455f1da2cffa55c-399" who="Q6328008">
            <seg xml:id="i-BYjL2KrExtNeRud9dstfND">
              Det ska tilläggas att det finns en viss makt som EU tillämpar
              på området. Men rent konkret: Vilka saker är det som Fredrick
              Federley och Centerpartiet vill göra färre i relation till dagens
              regelverk?
            </seg>
          </u>
          <note type="speaker" xml:id="i-NwkL6NhKAH7P368hQCQjW1">
            Anf. 49 FREDRICK FEDERLEY (C) replik:
          </note>
          <u xml:id="i-1455f1da2cffa55c-404" next="i-1455f1da2cffa55c-410" who="Q513301">
            <seg xml:id="i-L3QX6dN86Lu5eKDMRiAPmY">
              Herr talman! Johnny Skalin gör världen väldigt enkel för sig.
              Det är inte helt ovanligt. Jag hör till dem som tycker att mer
              borde beslutas i Europaparlamentet. Johnny Skalin hör till dem
              som anser att ministrarna ska besluta mycket mer.
            </seg>
          </u>
          <u xml:id="i-1455f1da2cffa55c-405" prev="i-1455f1da2cffa55c-404" who="Q513301">
            <seg xml:id="i-JdJTY5F1SUUGZNbvjtU1Sa">
              Skillnaden här är att jag vill flytta makten till dem som är
              folkvalda. Johnny Skalin vill ha dem som är Reinfeldtvalda. Det
              är skillnaden. Statsminister Reinfeldt utser regeringen. Det är
              ett indirekt val. Det är också de som åker och representerar.
            </seg>
          </u>
          <u xml:id="i-1455f1da2cffa55c-406" prev="i-1455f1da2cffa55c-404" who="Q513301">
            <seg xml:id="i-4F47HiCDAYG7KwrEsyE2ZG">
              Det mellanstatliga låter fantastiskt när Sverigedemokraterna
              talar om det: Vi träffas, allt är härligt, och vi kommer överens.
              Det är inte så det fungerar. Det mellanstatliga är ministerrådet
              där det är slutna förhandlingar. Vi har ingen insyn och kan inte
              direkt kräva ministrars avgång om det är så att de har fattat
              beslut som är felaktiga.
            </seg>
          </u>
          <u xml:id="i-1455f1da2cffa55c-407" prev="i-1455f1da2cffa55c-404" who="Q513301">
            <seg xml:id="i-LtKt3VicwR2mfGJ3kXqR4w">
              Däremot har vi just nu när det pågår ett EU-val möjligheten att
              påverka vilka det är som sitter och fattar besluten. De fattar
              beslut i öppna forum i parlamentet, kan avsättas av folket och
              måste svara inför folket på en offentlig opinion och en offentlig
              granskning. Det är oerhört viktigt att ta med sig.
            </seg>
          </u>
          <u xml:id="i-1455f1da2cffa55c-408" prev="i-1455f1da2cffa55c-404" who="Q513301">
            <seg xml:id="i-9zRAjE7b7rABfa8Bdg23Uy">
              När Johnny Skalin säger att han vill plocka hem fler frågor kommer
              många av dem att vara av en sådan karaktär att de rör sig över
              nationsgränserna. Det kommer fortfarande att vara rådet som är
              med och hanterar dem. Det är dit Johnny Skalin egentligen vill
              skjuta makten och inte från Europaparlamentet.
            </seg>
          </u>
          <u xml:id="i-1455f1da2cffa55c-409" prev="i-1455f1da2cffa55c-404" who="Q513301">
            <seg xml:id="i-WXmBBWBT5Uds6M5XUeNewP">
              När vi tittar på vilka konkreta frågor det handlar om är ett
              lysande exempel att skriva om art- och habitatdirektivet. Där
              regleras i dag den svenska rovdjursstammen från Europaparlamentet
              när egentligen inte ens staten borde göra det. Det borde man sköta
              på regional nivå. Det är ett sådant tydligt exempel.
            </seg>
          </u>
          <u xml:id="i-1455f1da2cffa55c-410" prev="i-1455f1da2cffa55c-404" who="Q513301">
            <seg xml:id="i-VwVr8iRdnBf7BuWiKRbAwD">
              Sedan har vi också alla de områden där det sker en otrolig aktivitet
              för att föra över mer makt på Europaparlamentets dagordning. Det
              handlar till exempel om socialpolitiken och arbetsmarknadspolitiken.
              Där vet vi att Sveriges största parti är ute efter att föra över
              mer makt över den svenska arbetsmarknaden till Europa, och där
              vill vi absolut inte ha den.
            </seg>
          </u>
          <note type="speaker" xml:id="i-DRKFcc5Zh5h26eg9VmN4ny">
            Anf. 50 JOHNNY SKALIN (SD) replik:
          </note>
          <u xml:id="i-1455f1da2cffa55c-411" next="i-1455f1da2cffa55c-415" who="Q6328008">
            <seg xml:id="i-EM1jZxa9DvpfNanJzo5XJp">
              Herr talman! Det var ett av det mest snurriga svar som vi har
              fått här i riksdagens kammare. Jag ställde en konkret fråga till
              Fredrick Federley. På vilka områden vill ni ta makt tillbaka till
              Sverige? Det är ändå så man måste tolka era valaffischer som säger
              att EU ska göra färre men bättre saker. Vilka saker ska ni ta
              tillbaka hit till Sverige?
            </seg>
          </u>
          <u xml:id="i-1455f1da2cffa55c-412" prev="i-1455f1da2cffa55c-411" who="Q6328008">
            <seg xml:id="i-NzhyGRdQXXrxBusNELHTo9">
              Svara på den frågan, snälla! Jag tror att era väljare och alla
              väljare förtjänar den respekten att få veta vad de olika politiska
              partierna tänker åstadkomma med sina mandat om de blir invalda.
              Centerpartiet ligger än så länge, tack och lov, under gränsen
              till att bli invald i EU-parlamentet och för övrigt också till
              riksdagen.
            </seg>
          </u>
          <u xml:id="i-1455f1da2cffa55c-413" prev="i-1455f1da2cffa55c-411" who="Q6328008">
            <seg xml:id="i-LQgRqtLfzCYsRHiq8ePJrX">
              Andra frågor som är intressanta att diskutera med Centerpartiet
              för övrigt, förutom att det inte riktigt vet vad det vill, är
              detta med legala vägar in till EU. Det låter jättebra, men det
              riskerar att leda till blandade flöden.
            </seg>
          </u>
          <u xml:id="i-1455f1da2cffa55c-414" prev="i-1455f1da2cffa55c-411" who="Q6328008">
            <seg xml:id="i-SPfXNV4f9VJYo3WHAyX3KT">
              Vill vi flytta över makten från Migrationsverket till ambassader
              i Afrika, Asien eller andra delar av världen där människor ska
              kunna söka asyl riskerar vi ytterligare blandade flöden. Väldigt
              många människor kommer att söka asyl på grunder som inte alls
              når upp till skyddsskäl. Det riskerar att leda till ett ökat tillflöde
              till Sverige och till Europa enligt min mening. Det riskerar också
              att leda till ökad rättsosäkerhet där kompetensen inte är nog
              för att möta den grad av ansökningar som lämnas in.
            </seg>
          </u>
          <u xml:id="i-1455f1da2cffa55c-415" prev="i-1455f1da2cffa55c-411" who="Q6328008">
            <seg xml:id="i-8xfpuQQLKgkMUdnu3tTe2u">
              Där kan vi ta Migrationsverket som ett gott exempel. Inte ens
              Migrationsverket klarar av att hantera detta. En övervägande majoritet
              av dem som söker asyl i Sverige har inte skyddsskäl enligt FN:s
              konvention, möjligen nu med undantag av den stora tillströmningen
              av asylsökande från Syrien. Men rent historiskt har det sett ut
              på det sättet.
            </seg>
          </u>
          <note type="speaker" xml:id="i-6MS41btxkZuzqdWu7wGGnB">
            Anf. 51 FREDRICK FEDERLEY (C) replik:
          </note>
          <u xml:id="i-1455f1da2cffa55c-416" next="i-1455f1da2cffa55c-424" who="Q513301">
            <seg xml:id="i-DyutaKSaaLj4aHY93VgKZX">
              Herr talman! Det är klart att man upplever mitt svar i det förra
              inlägget som rörigt om det är på det viset att man inte begriper
              hur systemet fungerar.
            </seg>
          </u>
          <u xml:id="i-1455f1da2cffa55c-417" prev="i-1455f1da2cffa55c-416" who="Q513301">
            <seg xml:id="i-9gbgQzjMXJ9yJQDAfAFe7S">
              När du, Johnny Skalin, talar om att man ska återföra saker till
              staten men att man ändå måste sköta det mellanstatligt innebär
              det att ministerrådet får mer makt. Jag anser att parlamentet
              bör ha mer makt.
            </seg>
          </u>
          <u xml:id="i-1455f1da2cffa55c-418" prev="i-1455f1da2cffa55c-416" who="Q513301">
            <seg xml:id="i-VvnVs6uCNNsc6W9VsjRi1H">
              Det handlar egentligen om: Är det folket eller är det regeringar
              som ska fatta besluten? Det är en oerhört viktig signal. Det hade
              varit bra om Sverigedemokraterna någon gång kunde vara tydligt
              med hur det kommer att se ut framöver.
            </seg>
          </u>
          <u xml:id="i-1455f1da2cffa55c-419" prev="i-1455f1da2cffa55c-416" who="Q513301">
            <seg xml:id="i-WYzNL4kxSUQb4Gdq2o5HDk">
              Är det bara det mellanstatliga samarbetet som ska råda är det
              ingen insyn. Det kanske passar era syften. Men då kommer ingen
              av väljarna kunna granska det fullt ut, och ingen av väljarna
              kommer att kunna välja vilka det är som fattar besluten. De kommer
              inte att kunna välja inriktning på samma tydliga sätt. Därför
              anser jag att det bör ligga mer makt hos Europaparlamentet.
            </seg>
          </u>
          <u xml:id="i-1455f1da2cffa55c-420" prev="i-1455f1da2cffa55c-416" who="Q513301">
            <seg xml:id="i-4LKzoW4ZWfCoVCBSc33VdB">
              Om detta på något sätt är otydligt får jag hänvisa till statsvetenskaplig
              forskning eller någonting annat. Det är egentligen väldigt enkelt
              om det inte är så att man använder bortförelsekortet där man inte
              riktigt vill vara tydlig med hur det fungerar. Det handlar om
              mer makt till rådet eller mer makt till parlamentet. Det finns
              saker som vi behöver kunna sköta gemensamt.
            </seg>
          </u>
          <u xml:id="i-1455f1da2cffa55c-421" prev="i-1455f1da2cffa55c-416" who="Q513301">
            <seg xml:id="i-DUcYv7T5difD7RWQosSS2m">
              Det är skönt att höra att Sverigedemokraterna äntligen kommer
              att förorda legala vägar in. Johnny Skalin sade: Det låter jättebra.
              Jag ser fram emot att Sverigedemokraterna i valrörelsen framöver
              driver det. Det är oerhört viktigt så att vi kan bereda fler människor
              möjligheten att få en trygg hamn att komma till.
            </seg>
          </u>
          <u xml:id="i-1455f1da2cffa55c-422" prev="i-1455f1da2cffa55c-416" who="Q513301">
            <seg xml:id="i-43ofjpG5TfVScVaSnZyKr2">
              Om det största problemet är att man får blandansökningar på myndigheterna
              är jag inte så orolig för det. Där finns också att bra förslag
              som Sverigedemokraterna skulle kunna anamma som vi i Centerpartiet
              förordar och är väldigt tydliga med.
            </seg>
          </u>
          <u xml:id="i-1455f1da2cffa55c-423" prev="i-1455f1da2cffa55c-416" who="Q513301">
            <seg xml:id="i-83YEQz1AFCjnCpnnFoT53r">
              Det handlar om att vi skulle få det blåkortssystem som i dag
              bara berör den som är fotomodell, fotbollsspelare eller hjärnkirurg
              – alltså högt kvalificerad och efterfrågad arbetskraft – för att
              få komma till Europeiska unionen. Vi menar att det måste gälla
              också för den som inte är högkvalificerad arbetskraft.
            </seg>
          </u>
          <u xml:id="i-1455f1da2cffa55c-424" prev="i-1455f1da2cffa55c-416" who="Q513301">
            <seg xml:id="i-HyS7TA4DndvNpZ5nfeqfD5">
              Vi kan räkna upp frågor som vi borde plocka hem. Du och jag har
              varit med och diskuterat saltintag för EU-medborgare och lekparkers
              utformning för att vi som börjar bli lite småplufsiga ska ge oss
              ut och springa i dem. Det var två tydliga exempel. Jag kan rada
              upp 20 till.
            </seg>
          </u>
          <note type="speaker" xml:id="i-5knEnbHta1tvEeh5xEF8jP">
            Anf. 52 BODIL CEBALLOS (MP) replik:
          </note>
          <u xml:id="i-1455f1da2cffa55c-425" next="i-1455f1da2cffa55c-428" who="Q4942281">
            <seg xml:id="i-Kx3ggTpgYGoKH63jURQWih">
              Herr talman! Jag vill börja med att säga att jag inte hörde Marie
              Granlund säga det som Fredrick påstod att hon sade. Men vi är
              många som är besvikna över att Centern har varit tvungna att lägga
              sig platt i många frågor på miljöområdet. Det kan ha att göra
              med det som Lars Ohly tidigare tog upp – att miljöfrågorna kanske
              hamnar i underläge när det kommer företagspolitik och annat in
              i bilden och att ni därför inte slåss tillräckligt för dem här
              i riksdagen. Om du kommer in i Europaparlamentet, Fredrick Federley,
              får du en mycket friare position. Det är bra, för då kan du kanske
              också driva miljöfrågorna.
            </seg>
          </u>
          <u xml:id="i-1455f1da2cffa55c-426" prev="i-1455f1da2cffa55c-425" who="Q4942281">
            <seg xml:id="i-98NKSpDXzXjCRGyiiu725v">
              Du tyckte att det var märkligt att ingen hade tagit upp frågan
              om mat, jordbruk och hälsa. Nej, jag gjorde inte det. Vi har två
              fokusområden i valet, och om jag skulle ha tagit upp allt som
              finns i vårt valmanifest skulle jag ha behövt mycket längre tid.
              Vi i Miljöpartiet har mycket om mat, jordbruk och hälsa i vårt
              valmanifest – både i det svenska valmanifestet och i det som vi
              driver på EU-nivå tillsammans med gröna gruppen. Vi har fördelen
              att alla ledamöter som kommer att sitta i gröna gruppen har samma
              uppfattning och kommer att driva dessa frågor hårt. Ett valmaterial
              vi har är till exempel den gröna kokbok som gröna gruppen har
              gett ut. Den delar vi ut runt om i hela Europa.
            </seg>
          </u>
          <u xml:id="i-1455f1da2cffa55c-427" prev="i-1455f1da2cffa55c-425" who="Q4942281">
            <seg xml:id="i-BZKUaLNVNVWvTX19KzrReP">
              Det som jag egentligen skulle vilja att du svarar på gäller handelsavtalet.
              Lars tog upp delen om att stämma staten. Men vi kan också få in
              genmodifierade organismer bakifrån genom fördraget. I dag har
              vi ett tufft regelverk mot GMO i Europa, men kommissionen har
              sagt att detta inte är en fråga som de prioriterar i förhandlingarna.
            </seg>
          </u>
          <u xml:id="i-1455f1da2cffa55c-428" prev="i-1455f1da2cffa55c-425" who="Q4942281">
            <seg xml:id="i-SSU14v1wJKUD2ks6z5VbHh">
              Kommer du att rösta ja till GMO, eller kommer du att stå kvar
              vid tidigare uppfattningar?
            </seg>
          </u>
          <note type="speaker" xml:id="i-SLbT3YX1qx7F5gAqiuyQPK">
            Anf. 53 FREDRICK FEDERLEY (C) replik:
          </note>
          <u xml:id="i-1455f1da2cffa55c-429" next="i-1455f1da2cffa55c-432" who="Q513301">
            <seg xml:id="i-BTqCr3XLYKbzBb1nb2z2Ah">
              Herr talman! Bodil Ceballos nämnde partigrupperna. Vår partigrupp,
              den liberala, har inte samma hårda låsning som den gröna verkar
              ha. Vi vet inte om alla kommer att göra precis likadant, utan
              det är upp till den enskilda ledamoten. Såklart strävar vi alltid
              efter att gruppen ska hålla samman så långt det går, men vi har
              inga krav på att alla måste tycka eller rösta precis likadant.
              Det är en stor frihet.
            </seg>
          </u>
          <u xml:id="i-1455f1da2cffa55c-430" prev="i-1455f1da2cffa55c-429" who="Q513301">
            <seg xml:id="i-RTTvqMxgfCtZGgst1216zw">
              Jag noterar att när det gäller att driva frågor, som Bodil Ceballos
              började med att tala om, är det inte jätteofta som man i den här
              kammaren ser att Miljöpartiet – som är ett oppositionsparti –
              har ledamöter som röstar olika. Ni håller ihop väldigt länge.
              Det är mycket av de spelregler som gör att den här kammaren de
              facto fungerar: Partigrupperna håller ihop i det längsta. Jag
              tror nog att jag har varit stökigare på den fronten än vad många
              av miljöpartisterna har varit, trots att de inte har en regering
              som de har förbundit sig att förvalta besluten för.
            </seg>
          </u>
          <u xml:id="i-1455f1da2cffa55c-431" prev="i-1455f1da2cffa55c-429" who="Q513301">
            <seg xml:id="i-61M1hzKBvKNAxqkTYp1MSp">
              Återigen fick vi diskussioner om varför vi inte har gjort mer.
              Ja, om vi är 23 av 349 finns det en viss gräns för vad vi kan
              leverera. Men om Bodil Ceballos vill hjälpa till så att vi kan
              leverera mer – se då till att inte rösta på ditt eget parti utan
              på oss! Då får vi möjlighet att leverera mer. Om vi hade varit
              75 ledamöter hade vi kunnat göra mer. Om vi hade haft 8 eller
              15 ministrar hade vi kunnat göra mycket mer. Detta är demokratins
              grundläggande villkor. Om det skulle vara så att Miljöpartiet
              hamnar i en regering kommer också ni att få denna insikt och kunskap.
              Det är en erfarenhet som Miljöpartiet ännu inte har haft, till
              exempel.
            </seg>
          </u>
          <u xml:id="i-1455f1da2cffa55c-432" prev="i-1455f1da2cffa55c-429" who="Q513301">
            <seg xml:id="i-D5PBHfv5wK4zKZUf1JuJbL">
              GMO-frågan diskuterade vi på Ultuna häromveckan, Bodil Ceballos
              och jag. Det är en ganska komplex materia, och jag inser att jag
              kommer att få återvända till den i nästa replik. Jag tror att
              det är en ganska farlig väg att säga att GMO generellt ska vara
              förbjudet eller generellt tillåtet. Jag fortsätter i nästa replik,
              herr talman.
            </seg>
          </u>
          <note type="speaker" xml:id="i-9btF3ehmbXhz3AQxy9Mg6j">
            Anf. 54 BODIL CEBALLOS (MP) replik:
          </note>
          <u xml:id="i-1455f1da2cffa55c-433" next="i-1455f1da2cffa55c-438" who="Q4942281">
            <seg xml:id="i-8zYrdNVWgiSEg7eyzUsePJ">
              Herr talman! Då väntar jag fortsatt på svaret.
            </seg>
          </u>
          <u xml:id="i-1455f1da2cffa55c-434" prev="i-1455f1da2cffa55c-433" who="Q4942281">
            <seg xml:id="i-E2Tspzpe9jCkxA1PikJEk1">
              Fredrick Federley säger att det verkar som att vi har hårda låsningar
              i den gröna gruppen. Det är inte vad det handlar om. Däremot har
              vi under ett helt års tid arbetat med att ta fram ett gemensamt
              program inför detta val, där vi har kompromissat ihop oss i olika
              delar och bara tagit med det som vi är överens om att vi vill
              genomföra. I vissa delar är det några som är med i eurosamarbetet
              och andra inte, och där har de en annan inställning. Men det är
              ingenting som påverkar oss.
            </seg>
          </u>
          <u xml:id="i-1455f1da2cffa55c-435" prev="i-1455f1da2cffa55c-433" who="Q4942281">
            <seg xml:id="i-3UUUXbKjZtuuYc992y8Y6M">
              Genom det arbete som vi har gjort har vi lagt en grund för vad
              vi som parlamentariker går till val på. Det tycker jag är positivt,
              och det är en skillnad mot de andra partigrupperna, skulle jag
              vilja påstå. Dessutom är de gröna värderingarna det som förenar
              alla partier i den gröna gruppen. Det är aldrig ett problem att
              driva igenom frågor i den delen.
            </seg>
          </u>
          <u xml:id="i-1455f1da2cffa55c-436" prev="i-1455f1da2cffa55c-433" who="Q4942281">
            <seg xml:id="i-64MfGMjiHXo4Lgva5sQKH2">
              Du sade att vi kan rösta på er i stället om vi vill driva igenom
              saker. När det gäller migrationsområdet har vi faktiskt gjort
              det. Under hela mandatperioden har vi arbetat med er för att driva
              migrationsområdet i en mer human och bättre riktning. Det tror
              jag att alla har vunnit på.
            </seg>
          </u>
          <u xml:id="i-1455f1da2cffa55c-437" prev="i-1455f1da2cffa55c-433" who="Q4942281">
            <seg xml:id="i-F7Xbz9Ad7QTDD6Rc8e5wHz">
              Jag har också en annan fråga. Du sade att frihandelsavtalet med
              USA är avgörande för tillväxten. Jag menar att det som är avgörande
              för tillväxten är att frihandelsavtalet blir bra, till att börja
              med. Men det finns också annat, som den gröna omställningen. Om
              vi ska komma till rätta med den höga arbetslöshet som vi har i
              Europa i dag måste vi vara innovativa. Vi måste försöka använda
              oss av den situation vi har för att skapa jobb och samtidigt fasa
              ut de fossila bränslena och få in det förnybara.
            </seg>
          </u>
          <u xml:id="i-1455f1da2cffa55c-438" prev="i-1455f1da2cffa55c-433" who="Q4942281">
            <seg xml:id="i-Jwp6sGJWKGjwcbvpzHWVGU">
              I den gröna omställningen skulle jag vilja ha stor draghjälp
              från er i Centerpartiet. Det hoppas vi på, och vi hoppas att ni
              i en friare ställning i parlamentet kan vara denna draghjälp.
            </seg>
          </u>
          <note type="speaker" xml:id="i-KtThCCiy4PiicSvjxhaJ8z">
            Anf. 55 FREDRICK FEDERLEY (C) replik:
          </note>
          <u xml:id="i-1455f1da2cffa55c-439" next="i-1455f1da2cffa55c-443" who="Q513301">
            <seg xml:id="i-H1teS25c93W9gZd7ijAFe7">
              Herr talman! Först och främst: I Aldegruppen har vi också ett
              valmanifest. Roger Tiefensee, som sitter här i riksdagen för oss
              i Centerpartiet, är en av dem som har varit med och skrivit valmanifestet.
              Det finns alltså i flera partigrupperingar.
            </seg>
          </u>
          <u xml:id="i-1455f1da2cffa55c-440" prev="i-1455f1da2cffa55c-439" who="Q513301">
            <seg xml:id="i-77AAht2mjV1WS88TjuqjhN">
              När det kommer till GMO är detta med genetiskt modifierat också
              att avla fram, till exempel mjölkdjur som ger ännu mer mjölk och
              köttdjur som ger ännu mer kött. Det är en del i detta. Det vi
              talar om är när man genetiskt designar saker i laboratoriemiljö.
              Det finns olika saker, till exempel en som jag tror kan vara positiv
              för framtiden. Det handlar om ifall vi kan få grödor som är lite
              mer stryktåliga mot väder, vind och torka, till exempel. Då kan
              det finnas möjlighet att använda en del av de ytor som det i dag
              inte går att odla på över huvud taget och att på så vis mätta
              munnar. Det är en sådan sak. Det kan möjligtvis också gälla lite
              mer köldtåliga grödor.
            </seg>
          </u>
          <u xml:id="i-1455f1da2cffa55c-441" prev="i-1455f1da2cffa55c-439" who="Q513301">
            <seg xml:id="i-CzoSRu5ERJD69ngXFcq7wa">
              Sedan finns det många andra saker, där vi ska vara ytterst restriktiva.
              Det är en linje som vi har drivit i Centerpartiet hela tiden.
              En av de viktigaste framtidsdiskussionerna – och det här förde
              vi också fram i debatten på Ultuna – handlar om att man inte ska
              kunna ta patent på liv. Det ligger i direkt anslutning till detta.
            </seg>
          </u>
          <u xml:id="i-1455f1da2cffa55c-442" prev="i-1455f1da2cffa55c-439" who="Q513301">
            <seg xml:id="i-VnK6Hk5aQ9V1Ut3QtaAEPV">
              Centerpartiet ungdomsförbund drev den första rättsprocessen i
              EU-apparaten, där vi motsatte oss möjligheten att ta patent på
              liv. Då var det en mus som var framtagen för djurförsök som ett
              bolag ville ta patent på. Vi stoppade detta från Centerpartiets
              ungdomsförbund. Det var nuvarande energiminister Anna-Karin Hatt
              som drev processen då. Vi är väldigt tydliga med detta: Vi har
              en stor restriktivitet gentemot GMO, men vi ser att det kan finnas
              vissa möjligheter på vissa områden.
            </seg>
          </u>
          <u xml:id="i-1455f1da2cffa55c-443" prev="i-1455f1da2cffa55c-439" who="Q513301">
            <seg xml:id="i-YSbicRW7eCS4xkQaMKawTK">
              Vi är helt överens om den gröna energiomställningen, Bodil Ceballos.
              Vi kanske ser lite mer av affärsmöjligheter i detta, och vi kanske
              lyfter fram lite mer om hur de gröna näringarna kan vara en del
              i att se till att vi kan ha vår trafik kvar. Vi är till exempel
              inte aggressiva gentemot flyget; vi är aggressiva gentemot flygbränslet.
              Vi är inte aggressiva gentemot bilen; vi är aggressiva gentemot
              bilbränslet. Där kommer de gröna näringarna – både skogen och
              det som finns på våra åkrar – att vara en stor möjlighet framöver
              för att kunna göra energiomställningar som leder till bättre ekonomi,
              jobb och miljö.
            </seg>
          </u>
          <note type="speaker" xml:id="i-UYAw4NUszMQwpFNX9rcpcq">
            Anf. 56 DÉSIRÉE PETHRUS (KD):
          </note>
          <u xml:id="i-1455f1da2cffa55c-444" next="i-1455f1da2cffa55c-465" who="Q4972645">
            <seg xml:id="i-QAtcauMRCuEaftndCk7oaq">
              Herr talman! Detta är en lång debatt, men det är en viktig fråga.
              Vi har ett Europaval som förestår alldeles snart. I dag är det
              Europadagen, vilket är positivt. Jag tycker att Europatanken är
              någonting som vi ska främja. Vi är många här i dag som sitter
              i kammaren och deltar i debatten som också är kandidater till
              Europaparlamentet. Vi står till förfogande i ett val den 25 maj
              som är väldigt viktigt.
            </seg>
          </u>
          <u xml:id="i-1455f1da2cffa55c-445" prev="i-1455f1da2cffa55c-444" who="Q4972645">
            <seg xml:id="i-LpZzqSY2XE5G8SsKLc43Cz">
              Den 9 maj 1950 anses vara den dag då den europeiska integrationen
              inleddes. Frankrikes utrikesminister och kristdemokraten Robert
              Schuman presenterade då ett förslag, Schumandeklarationen, om
              att skapa en kol- och stålgemenskap i sex länder i Europa som
              en förutsättning för att bevara freden efter andra världskriget.
              Det var ett samarbete för att förhindra nya krig.
            </seg>
          </u>
          <u xml:id="i-1455f1da2cffa55c-446" prev="i-1455f1da2cffa55c-444" who="Q4972645">
            <seg xml:id="i-WkuUK3ECKVHccq7oCnt1d">
              När Johnny Skalin från Sverigedemokraterna här i dag nämner grundarna
              till EU:s fredsprojekt blir man lite betänksam. Det är bra att
              han nämner grundarna, som var kristdemokrater, men Sverigedemokraterna
              och andra nationalistiska partier utgör ett hot mot just den fred
              som dessa grundare startade EU för att bevara. EU:s medborgare
              kan känna sig mer än hotade när nationalismen i dag gror alltmer
              ute i europeiska länder. Historien visar dess värre att nationalismen
              inte har skapat fred och frihet.
            </seg>
          </u>
          <u xml:id="i-1455f1da2cffa55c-447" prev="i-1455f1da2cffa55c-444" who="Q4972645">
            <seg xml:id="i-MKd3RfQFqCjL9BJPGgPcxe">
              Skalin tar också upp frågan om samarbete och att vi tvingas anpassa
              oss till EU-regler, att 60 procent av besluten i kommunerna kommer
              från EU och så vidare. Men de här besluten är ju inte tagna av
              några andra än personer som har valts in i EU-parlamentet och
              är medbeslutande enligt det nya Lissabonfördraget. Vi sitter i
              EU-nämnden och bevakar vad våra ministrar ska säga och förhandla
              om nere i EU. Vi har alltså alla på något sätt ett folkligt inflytande
              över de här besluten som tas i EU. EU är inte ett löst organ,
              utan det är någonting som vi styr genom våra folkvalda.
            </seg>
          </u>
          <u xml:id="i-1455f1da2cffa55c-448" prev="i-1455f1da2cffa55c-444" who="Q4972645">
            <seg xml:id="i-XGGL24vrxe4td2Ur1AGEgW">
              Herr talman! Fransmannen Schuman, italienaren De Gasperi och
              tysken Adenauer var statsmän och kristdemokrater som började och
              fortsatte på det här EU-spåret. Det var till en början bara sex
              nationer, men nu är det 28, och fler vill vara med. EU har fortfarande
              en enormt stark dragningskraft.
            </seg>
          </u>
          <u xml:id="i-1455f1da2cffa55c-449" prev="i-1455f1da2cffa55c-444" who="Q4972645">
            <seg xml:id="i-HjVnW9NYZYZX2UoaeJv6Ai">
              Efter två världskrig förstod EU:s grundare att i stället för
              motsättningar skulle man börja bygga ett visst beroende av varandra
              och på så sätt också tillit. Handeln mellan olika länder skulle
              stärka beroende och samhörighet. De fyra friheterna, det vill
              säga fri rörlighet för varor, tjänster, människor och kapital
              är viktiga. För att vi ska kunna ha den här öppna marknaden och
              ett öppet EU och för att det ska fungera effektivt behövs det
              på vissa av de här områdena gemensamma regler och normer.
            </seg>
          </u>
          <u xml:id="i-1455f1da2cffa55c-450" prev="i-1455f1da2cffa55c-444" who="Q4972645">
            <seg xml:id="i-PV9xYocmtZK1T3poR9GnRk">
              Sverige är ett land som är extremt beroende av export. Därför
              är EU viktigt som en marknad som i dag innefattar 500 miljoner
              invånare. För att öka konkurrenskraften och skapa ännu fler jobb
              tror vi att vidare handelsavtal med länder utanför EU också är
              viktiga. Handelsavtalet mellan EU och USA är exempel på någonting
              som vi tror kan få positiva effekter för nya jobb.
            </seg>
          </u>
          <u xml:id="i-1455f1da2cffa55c-451" prev="i-1455f1da2cffa55c-444" who="Q4972645">
            <seg xml:id="i-WJ6eW6ajh4aVHrgXv5ADJ5">
              Vi välkomnar också de fördjupade frihandelsavtalen med EU:s grannländer
              i öst och syd som ska öppna för handel samt ge stöd till marknadsutveckling
              och ställa krav på ekonomiska och demokratiska reformer i dessa
              länder. Vi kristdemokrater anser att EU inte ska ta över beslut
              som varje land fattar mer effektivt på egen hand, och vi tror
              att det finns behov av en kommissionär som får ett särskilt ansvar
              för att bevaka detta. Skatter, socialförsäkringar, välfärdssatsningar
              med mera är det upp till varje land att självt fatta beslut om.
              Där ser vi gärna att Brysselbyråkratin minskar.
            </seg>
          </u>
          <u xml:id="i-1455f1da2cffa55c-452" prev="i-1455f1da2cffa55c-444" who="Q4972645">
            <seg xml:id="i-AwM3oVJSgbZBGZPPB9HXDY">
              Vi vill inte som Socialdemokraterna, Vänstern och Miljöpartiet
              se ett beslut om en finansiell transaktionsskatt på EU-nivå. Den
              riskerar att få företagen att fly utanför EU. Vi insåg själva
              när vi hade en sådan skatt att den inte är någonting bra.
            </seg>
          </u>
          <u xml:id="i-1455f1da2cffa55c-453" prev="i-1455f1da2cffa55c-444" who="Q4972645">
            <seg xml:id="i-ASwmBuqGZiby4frGFPSjS3">
              Herr talman! Miljöutsläppen når över landgränserna, och vare
              sig vi vill det eller inte måste vi samarbeta och samverka för
              ett effektivt regelverk. EU behöver höja ambitionsnivån vad avser
              utsläppsnivåer, förändra handeln med utsläppsrätter och arbeta
              för att medlemsländerna inför en minimiavgift på koldioxid. Vi
              behöver också jobba med energieffektiviseringar och satsningar
              på förnybara bränslen så att vi får en fossiloberoende fordonsflotta.
            </seg>
          </u>
          <u xml:id="i-1455f1da2cffa55c-454" prev="i-1455f1da2cffa55c-444" who="Q4972645">
            <seg xml:id="i-EbffqNmU4Bv6asw6WcWzhF">
              Herr talman! Vi ska också underlätta den ökade rörligheten så
              att människor kan studera, söka jobb och investera i hela Europa.
              Vi vill öppna för andra länder i Europas närhet att närma sig
              EU. Om fler länder i vårt närområde står upp för demokrati och
              frihet, handel och samverkan bygger vi säkerhet för våra medborgare.
              Det är därför EU:s samarbete i det östliga partnerskapet med Ukraina,
              Georgien, Moldavien, Armenien och Azerbajdzjan syftar till ett
              närmande av de här länderna om de så vill. Det skulle kunna innebära
              handelslättnader och enklare viseringsregler för deras medborgare.
            </seg>
          </u>
          <u xml:id="i-1455f1da2cffa55c-455" prev="i-1455f1da2cffa55c-444" who="Q4972645">
            <seg xml:id="i-HJF2PZDzsdAQGsUk9LbezY">
              Tyvärr ser inte Ryssland positivt på att de här länderna, nu
              särskilt Ukraina, närmar sig EU. Det som skulle kunna bli en brygga
              mellan EU och Ryssland och som skulle kunna gynna Rysslands egna
              medborgare ställer sig Putin emot för att han själv vill diktera
              makten över sina medborgare. Därför har nu Ryssland återgått till
              en retorik från kalla krigets dagar, och det skakar oss alla.
              Han har börjat bygga en ny typ av mur.
            </seg>
          </u>
          <u xml:id="i-1455f1da2cffa55c-456" prev="i-1455f1da2cffa55c-444" who="Q4972645">
            <seg xml:id="i-8kbP6vL4Zukp78YJuMFmJ7">
              EU gör nu allt för att på diplomatisk väg och med sanktioner
              försöka få Ryssland att ta en annan väg, och det är bra. Men om
              inte Ryssland vill gå på samarbetslinjen behöver EU definitivt
              stå samlat och tala med en röst. Det är mer effektivt att vi samverkar
              här i utrikespolitiken. Det får inte gullegullas med den här typen
              av regimer. Här är det kalla fakta och resoluta sanktionsåtgärder
              som gäller. Här behöver EU bli tuffare i utrikes-, försvars- och
              säkerhetspolitiken. Vi anser att den europeiska säkerhetsstrategin
              bör förnyas och behöver ta med nya hot mot våra medborgare.
            </seg>
          </u>
          <u xml:id="i-1455f1da2cffa55c-457" prev="i-1455f1da2cffa55c-444" who="Q4972645">
            <seg xml:id="i-REVeb2oS62qs5XkPaQqxit">
              Herr talman! Sverige är en av de bästa biståndsgivarna inom EU-kretsen,
              och Sverige är en förebild för andra som inte ens når upp till
              de stipulerade 0,7 procenten av bni. Men EU är världens största
              biståndsgivare och står för över hälften av världens bistånd.
              Det ger oss också ett stort ansvar när det gäller hur de här medlen
              används. Afrika utvecklas snabbt ekonomiskt, men det finns fortfarande
              omfattande fattigdom som vi måste bekämpa. Och det finns fortfarande
              mycket förtryck som hotar yttrandefrihet och tryckfrihet och som
              gör människor ofria. Korruption, skatteflykt och dåliga ledare
              som skor sig på sin egen befolknings bekostnad gör att länder
              förblir i fattigdom. Många människor söker sig till Europa för
              en annan framtid. Man ser ingen annan utväg för sin överlevnad.
              Fattigdom, krig och förtryck driver människor på flykt.
            </seg>
          </u>
          <u xml:id="i-1455f1da2cffa55c-458" prev="i-1455f1da2cffa55c-444" who="Q4972645">
            <seg xml:id="i-HyayLctCvRpkyBfeGJAneG">
              I dag flyr människor kriget i Syrien. Miljoner människor är på
              flykt, och Europa har bara tagit emot en bråkdel av alla människor
              i nöd. Vi kristdemokrater anser att EU ska ha en generös flyktingpolitik
              och att det i vissa lägen, som i situationen i Syrien, bör finnas
              möjlighet att söka ett nödvisum för inresa till EU. Fler legala
              vägar att ta sig till EU måste öppnas så att människor inte som
              nu drunknar i Medelhavet på väg mot Europa.
            </seg>
          </u>
          <u xml:id="i-1455f1da2cffa55c-459" prev="i-1455f1da2cffa55c-444" who="Q4972645">
            <seg xml:id="i-ESx37U18KHaTbju6aaiyLJ">
              EU:s flykting- och migrationspolitik måste ha humanitet och medmänsklighet
              i första rummet, och jag är stolt över att Alf Svensson nere i
              EU-parlamentet har drivit frågan om att ta bort begreppet illegal
              i språkbruket kring migration. En människa kan inte vara illegal,
              som Alf Svensson brukar säga.
            </seg>
          </u>
          <u xml:id="i-1455f1da2cffa55c-460" prev="i-1455f1da2cffa55c-444" who="Q4972645">
            <seg xml:id="i-JZQvNEvAbogYmVRB9R2ngq">
              Herr talman! Det är många som söker sig till Europa för att söka
              skydd men också för att arbeta och få en inkomst. EU behöver och
              kommer att behöva arbetskraftsinvandring i allt större utsträckning
              framöver. Men många hamnar i människohandlares och människosmugglares
              händer. Här måste EU:s kamp mot den organiserade brottsligheten
              förstärkas. Europol måste få muskler att kunna komma åt de här
              ligorna. Men bäst är förstås att se till att människor kan komma
              på laglig väg och på ett rättssäkert sätt. Rörlighet för arbetskraft
              ska mötas med ett bra regelverk så att människor inte utnyttjas.
              Här menar jag att Vänstern och Socialdemokraterna delvis slår
              in öppna dörrar, för EU har ett regelverk kring arbetskraftsfrågan
              och arbetstagare.
            </seg>
          </u>
          <u xml:id="i-1455f1da2cffa55c-461" prev="i-1455f1da2cffa55c-444" who="Q4972645">
            <seg xml:id="i-Rc8PQD8szj5PvUxN2jzJNJ">
              Enligt EG-domstolen får man inte lönedumpa. Jag har också tittat
              en hel del på säkerhets- och skyddsregler; det finns mycket som
              är till skydd för arbetstagarna i EU-regelverket. Många tycker
              att vi har för mycket regelverk, men här är det för att skydda
              arbetstagare som rör sig över gränserna.
            </seg>
          </u>
          <u xml:id="i-1455f1da2cffa55c-462" prev="i-1455f1da2cffa55c-444" who="Q4972645">
            <seg xml:id="i-ErxfjmQxeejX3NCcVKs5Mg">
              Herr talman! EU står inför stora utmaningar framöver. Vi måste
              komma ur den ekonomiska krisen och bekämpa arbetslöshet och sociala
              klyftor som hotar tryggheten i Europa. EU-samarbetet har bidragit
              till att EU är världens största ekonomi. Den står för 31 procent
              av världens totala produktion. Men vi kan ännu bättre, och vi
              behöver göra mer för att framför allt ge unga människor jobb och
              framtidshopp.
            </seg>
          </u>
          <u xml:id="i-1455f1da2cffa55c-463" prev="i-1455f1da2cffa55c-444" who="Q4972645">
            <seg xml:id="i-LJdMbLjpVseuBkYm7iHgSv">
              EU står också inför en förtroendekris. Trots att vi genom Lissabonfördraget
              2009 fått mer av medbestämmande från folkets representanter misstror
              många EU. Man tror att det är EU:s fel om något går snett i det
              egna landet. Men tillsammans kan vi göra mycket mer än var och
              en för sig. Satsningar på jobb och välfärd, forskning och innovationer,
              stabiliseringsmekanismer inom den finansiella sektorn och krisberedskapen
              – som nu är större i de olika länderna när man inser att man måste
              hålla ordning på sina ekonomier – gör att EU-samarbetet kommer
              att visa sig hållbart även i framtiden.
            </seg>
          </u>
          <u xml:id="i-1455f1da2cffa55c-464" prev="i-1455f1da2cffa55c-444" who="Q4972645">
            <seg xml:id="i-Bmbhb52FtT7Wb6o3JZAknq">
              Det krävs dock att vi står upp för de värden som EU:s grundare
              började bygga på: fred, frihet och tolerans. Den främlingsfientlighet
              som nu sprider sig i Europa måste motverkas av oss alla. Vi kan
              aldrig nog betona vikten av alla människors lika värde. Det vill
              jag och mitt parti att EU ska stå för. Nu är det inte heller långt
              kvar till Europavalsdagen den 25 maj.
            </seg>
          </u>
          <u xml:id="i-1455f1da2cffa55c-465" prev="i-1455f1da2cffa55c-444" who="Q4972645">
            <seg xml:id="i-9rrPk1GZaTHC94rxdBX8sN">
              Herr talman! Jag hoppas att många går och röstar för EU:s grundläggande
              värden.
            </seg>
          </u>
          <note type="speaker" xml:id="i-G9Y98F1Ww7EAb1wxZVbTdD">
            Anf. 57 JOHNNY SKALIN (SD) replik:
          </note>
          <u xml:id="i-1455f1da2cffa55c-466" next="i-1455f1da2cffa55c-468" who="Q6328008">
            <seg xml:id="i-5MJFvFbeaPuoUdhsKsjvzf">
              Herr talman! Kristdemokraterna säger att SD utgör ett hot mot
              grunderna för freden i Europa. Det är ett väldigt häftigt påstående
              – alltså inte coolt eller bra på något sätt. Det är ett anmärkningsvärt
              påstående. Jag kan inte på något sätt få ihop vad Désirée Pethrus
              menar med det påståendet. Grunden för fred i världen har nämligen
              alltid utgjorts av fria, öppna demokratier. Två öppna demokratier
              går inte i krig med varandra. Jag känner inte till ett enda sådant
              exempel i världshistorien. Det är demokratier och frihet som vi
              kämpar för i alla fall. Det är just därför som vi vänder oss emot
              Europatanken med en enhetsstat, en modell för alla och där man
              vill sudda ut gränser. Det är vad det handlar om.
            </seg>
          </u>
          <u xml:id="i-1455f1da2cffa55c-467" prev="i-1455f1da2cffa55c-466" who="Q6328008">
            <seg xml:id="i-31D1B2DsL6dDqKZvGtRbe2">
              Om man kritiserar nationalismen kritiserar man också gränsdragningar.
              Nationalismen, i dess mest nedbrutna form, innebär nämligen per
              definition att man definierar en stat, ett land och dess gränser.
              Désirée Pethrus säger nu i riksdagens kammare att hon egentligen
              inte vill se några gränser, om hon över huvud taget vill kritisera
              nationalismen. Det är nämligen den typen av nationalism som jag
              vill stå för. Jag vill stå för ett nationernas Europa där Sverige
              har ett eget bestämmande över sin egen stat och sin egen framtid
              och där folket har makten att välja och att välja bort sina representanter
              på grund av att de gillar eller ogillar de politiker som företräder
              eller har företrätt dem.
            </seg>
          </u>
          <u xml:id="i-1455f1da2cffa55c-468" prev="i-1455f1da2cffa55c-466" who="Q6328008">
            <seg xml:id="i-4zmdj4jaEVcKUy3KLMPyC8">
              Den makten vill Désirée Pethrus alltså ta ifrån svenska väljare
              när hon säger att hon, som folklig företrädare, har rätten att
              i Sveriges riksdag besluta om att ge alltmer makt till EU utan
              att fråga folket. Jag tycker att det är fel; Kristdemokraterna
              tycker att det är rätt. Jag kan enbart beklaga Kristdemokraternas
              hållning i frågan.
            </seg>
          </u>
          <note type="speaker" xml:id="i-Ck6NHcPeZZvbHQ1PPWqoMb">
            Anf. 58 DÉSIRÉE PETHRUS (KD) replik:
          </note>
          <u xml:id="i-1455f1da2cffa55c-469" next="i-1455f1da2cffa55c-473" who="Q4972645">
            <seg xml:id="i-KvGjM8fJ6HZeQRCQLuSiWE">
              Herr talman! Jag tackar för responsen.
            </seg>
          </u>
          <u xml:id="i-1455f1da2cffa55c-470" prev="i-1455f1da2cffa55c-469" who="Q4972645">
            <seg xml:id="i-SzCtcBM1dVvRSYV1G51DgB">
              I våra grundstatuter och vår ideologiska grund står det att vi
              vill bekämpa alla ytterligheter, både på höger- och på vänsterkanten,
              både fascism och kommunism med totalitära regimer. Det är jätteviktigt.
            </seg>
          </u>
          <u xml:id="i-1455f1da2cffa55c-471" prev="i-1455f1da2cffa55c-469" who="Q4972645">
            <seg xml:id="i-MMxQmaVb2YHapRLU7uMqbp">
              Sverigedemokraternas ursprung skrämmer mig, nationalismen skrämmer
              mig och främlingsfientligheten skrämmer mig. Att sluta sig som
              en enskild nation och tro att man kan lösa sina problem på egen
              hand skrämmer mig. Nationens intressen är inte detsamma som nationalism.
            </seg>
          </u>
          <u xml:id="i-1455f1da2cffa55c-472" prev="i-1455f1da2cffa55c-469" who="Q4972645">
            <seg xml:id="i-UWZXpMG7Kqnkufr6wztqAG">
              Den kristdemokratiska ideologin handlar om subsidiaritet. Redan
              i dag finns det en subsidiaritetstanke i den idé som Kristdemokraterna
              har varit med och drivit fram i EU. De förslag som kommissionen
              lägger får vi därför till Sveriges riksdag för att göra en subsidiaritetskontroll,
              vilket Johnny Skalin säkert känner till att vi gör. Tanken är
              att EU inte ska syssla med annat än det som EU gör bättre än nationerna
              själva. Den typen av kontroll och att skydda nationens intressen
              står jag för.
            </seg>
          </u>
          <u xml:id="i-1455f1da2cffa55c-473" prev="i-1455f1da2cffa55c-469" who="Q4972645">
            <seg xml:id="i-9sQW6uckM1RAMytXDwUd4z">
              För mig är dock alla människor lika mycket värda. Jag tror inte
              att jag är bättre än någon annan människa, till exempel en rom
              i Rumänien. Jag tror inte att jag ensam kan lösa mina problem
              och att Sveriges problem kan lösas enbart på svensk mark. Vi lever
              i en internationell värld som blir alltmer globaliserad. Vi kan
              inte sluta oss. Det vi ser, de hotfulla rörelser som vi ser i
              Europa nu, skrämmer mig. Det är rörelser som ditt parti stöder,
              Johnny Skalin. Det är en fara för framtiden.
            </seg>
          </u>
          <note type="speaker" xml:id="i-47tFWuywKxJzEFzpcpzSEH">
            Anf. 59 JOHNNY SKALIN (SD) replik:
          </note>
          <u xml:id="i-1455f1da2cffa55c-474" next="i-1455f1da2cffa55c-477" who="Q6328008">
            <seg xml:id="i-NTNNNhgM4Fxs5T8nzWHxdG">
              Herr talman! Jag vet inte vilka rörelser det är som skrämmer
              Désirée Pethrus. Jobbik och Gyllene gryning skrämmer mig också,
              om det är de hon menar. Det är precis den utvecklingen jag inte
              vill se, och det är precis den utvecklingen som EU har sått fröet
              till när man har krossat förutsättningarna för en fungerande arbetsmarknad
              och för en fungerande ekonomi i Europa.
            </seg>
          </u>
          <u xml:id="i-1455f1da2cffa55c-475" prev="i-1455f1da2cffa55c-474" who="Q6328008">
            <seg xml:id="i-43HMWPb17US99eSt2qvhQi">
              Det handlar inte bara om Grekland och att Grekland har utfäst
              pensioner vid 56 års ålder. Det handlar också om hela sydliga
              Europa och delar av västra Europa också för den delen. Hela Europa
              är i kris och har varit i kris även om man nu har tagit sig ur
              den värsta delen av den. Men krisen är inte löst. Krisen kommer
              att återuppstå, och den kommer att återuppstå i former som kommer
              att skrämma åtminstone mig.
            </seg>
          </u>
          <u xml:id="i-1455f1da2cffa55c-476" prev="i-1455f1da2cffa55c-474" who="Q6328008">
            <seg xml:id="i-MQWyj3y5c6mgYoVFUz7UdZ">
              Jag är också för att bekämpa ytterligheterna. Jag är också för
              att bekämpa de mest extrema formerna av nationalism ute i Europa.
              Nationalismen ska bygga på tillhörighet, något slags kärlek människor
              emellan, på att man bygger broar mellan människor och att man
              välkomnar människor in i gemenskapen. Det är inte den politiken
              som Kristdemokraterna eller regeringen står för när man hela tiden
              bygger på ett utanförskap. Vi har 700 000 människor inskrivna
              på Arbetsförmedlingen, och man slår sig för bröstet och säger:
              Vi har skapat 250 000 nya arbeten. Problemet är att man inte har
              skapat så många arbeten som behövs. Där har Kristdemokraterna
              en läxa att lära.
            </seg>
          </u>
          <u xml:id="i-1455f1da2cffa55c-477" prev="i-1455f1da2cffa55c-474" who="Q6328008">
            <seg xml:id="i-VXDtWMtxEFWQp3pnVeRpXC">
              När det gäller subsidiaritetsprincipen har jag och Désirée Pethrus
              samma uppfattning. Jag tycker däremot inte att det räcker med
              ett gult kort, att man bara kan utfästa ett krav på att vi ska
              ha en kommissionär som jobbar med subsidiaritetsfrågan. Man ska
              också kunna dela ut ett rött kort. Menar man verkligen allvar
              med att EU ska vara stort på det stora men litet på det lilla
              och alltså överföra makten tillbaka till medlemsstaterna, att
              medlemsstaterna åtminstone ska ha makt att själva avgöra var makten
              ska finnas någonstans, måste man också ha rätt att utdela rött
              kort. Den möjligheten finns inte.
            </seg>
          </u>
          <note type="speaker" xml:id="i-SRboM8PbwGFvhHMV5Fm4YU">
            Anf. 60 DÉSIRÉE PETHRUS (KD) replik:
          </note>
          <u xml:id="i-1455f1da2cffa55c-478" next="i-1455f1da2cffa55c-482" who="Q4972645">
            <seg xml:id="i-K4xtd629gJF6PdFS9r6ox6">
              Herr talman! Ja, vi kristdemokrater har också sagt att vi inte
              vill att EU ska fatta beslut om det som medlemsländerna själva
              har sagt nej till. Om en tredjedel av medlemsländerna har sagt
              att man inte vill att en fråga ska gå vidare i kommissionen tycker
              vi inte att kommissionen ska göra det.
            </seg>
          </u>
          <u xml:id="i-1455f1da2cffa55c-479" prev="i-1455f1da2cffa55c-478" who="Q4972645">
            <seg xml:id="i-KJMSGoae7jfsxsCDDaJHgZ">
              För mig är det märkligt att Johnny Skalin kan vara för subsidiaritetsprincipen
              när han egentligen inte alls vill vara med i EU över huvud taget.
              Johnny Skalin vill ju gå ur EU och vill inte att vi ska finnas
              med i EU-samarbetet. Johnny Skalin tror att en nation kan klara
              sig bäst själv. Det är det som jag vänder mig emot. Det är dock
              inte bara retoriken som är sådan. I praktiken har ni sverigedemokrater
              faktiskt träffar med och möter partier utanför Sveriges gränser
              som skrämmer. Jag tror att Johnny Skalin har väldigt mycket mer
              att svara upp till. Era handlingar talar högre än det som du står
              här och säger i dag. Det som ni har i er historik är, i alla fall
              för mig, skrämmande.
            </seg>
          </u>
          <u xml:id="i-1455f1da2cffa55c-480" prev="i-1455f1da2cffa55c-478" who="Q4972645">
            <seg xml:id="i-CDoivcRNkifeaXwYjGsgzp">
              Jag tror inte på isolering. Jag tror att vi lever i en globaliserad
              värld. Jag tror att alla vi som lever på denna jord är människor.
              Vi har samma behov och ska ha samma möjligheter.
            </seg>
          </u>
          <u xml:id="i-1455f1da2cffa55c-481" prev="i-1455f1da2cffa55c-478" who="Q4972645">
            <seg xml:id="i-RHK8oXrJAxxEP4bZDFWxum">
              Om människor flyr från Syrien säger ni: Låt dem vara där nere
              i närområdet. Ja, de som vill stanna i närområdet ska få hjälp
              med det.
            </seg>
          </u>
          <u xml:id="i-1455f1da2cffa55c-482" prev="i-1455f1da2cffa55c-478" who="Q4972645">
            <seg xml:id="i-TiTaeuoZzXEHr3b7WQ84bF">
              Det ni vill göra är att säga: Innanför Sveriges gränser kommer
              ingen. Ni sverigedemokrater vill att alla ska vara där nere och
              skicka pengarna dit, och där ska de tas om hand. Vad är det för
              en människosyn ni har? Jag är skrämd.
            </seg>
          </u>
          <note type="speaker" xml:id="i-35KfyQZpcvj8xwcYyxNWY6">
            Anf. 61 Statsrådet BIRGITTA OHLSSON (FP):
          </note>
          <u xml:id="i-1455f1da2cffa55c-483" next="i-1455f1da2cffa55c-514" who="Q429001">
            <seg xml:id="i-NseQG9mqDCPR411wZQq9PB">
              Herr talman! 78651 – det är en siffra som inte handlar om tillväxt
              i den ekonomiska krisens Europa. Det är en siffra som inte berör
              EU:s energieffektivitet. Det är en siffra som inte har någonting
              att göra med olika europeiska transfereringar. Siffran 78651 tatuerades
              i mars 1944 in i armen på den blott 17-åriga franska flickan Simone
              Jacob vid ankomsten till Auschwitz. Det var bara en spillra av
              släkten Jacob som överlevde ett år senare, 1945. Jag tycker att
              vi en dag som denna, när vi firar och uppmärksammar Europadagen,
              ska minnas att det var på ruinerna av Förintelsen, världskriget
              och förtrycket som vi byggde Europeiska unionen.
            </seg>
          </u>
          <u xml:id="i-1455f1da2cffa55c-484" prev="i-1455f1da2cffa55c-483" who="Q429001">
            <seg xml:id="i-KqKVCwhFDTytQXUbQ1qxrD">
              Herr talman! I dag firar vi Europadagen, och vi minns. Vi minns
              att vi behöver europeiskt samarbete, kanske mer än på mycket,
              mycket länge. Vi befinner oss i en tid då Europa genomgått den
              värsta ekonomiska krisen sedan 30-talet, i en tid då ett alltmer
              militärt aggressivt Ryssland attackerat europeiska grannländer
              som Ukraina, i en tid då europeiska populistiska, främlingsfientliga
              och till och med nazistiska partier – olika nyanser av brunt –
              stormar fram både i parlament och på gator.
            </seg>
          </u>
          <u xml:id="i-1455f1da2cffa55c-485" prev="i-1455f1da2cffa55c-483" who="Q429001">
            <seg xml:id="i-CHpKQcSioJcLhzipGVa6xG">
              Det är ett historiskt år för Europa. Det är exakt 100 år sedan
              första världskriget startade. Det är 75 år sedan andra världskriget
              bröt ut. Det är 25 år sedan Berlinmuren föll, och förra veckan
              firade många av oss den glada tioårsdagen av EU:s stora utvidgning
              då före detta kommunistiska och socialistiska diktaturer fick
              komma med i den varma europeiska gemenskapen.
            </seg>
          </u>
          <u xml:id="i-1455f1da2cffa55c-486" prev="i-1455f1da2cffa55c-483" who="Q429001">
            <seg xml:id="i-EKzA9rqDWCfqsDYtiforhi">
              Om 16 dagar är det val till Europaparlamentet. Förtidsröstningen
              började som bekant i förrgår, och jag var en av många i kammaren
              som valde att rösta då. Vi ser i Europa ett fenomen som innebär
              att demokratin, rättsstaten och de grundläggande värderingarna
              utmanas på ett mycket mer allvarligt sätt än på väldigt länge.
              Utifrån den debatt vi hade tidigare och med tanke på att vi inte
              sedan andra världskrigets dagar haft så många främlingsfientliga,
              populistiska och rasistiska partier som nu vore det klädsamt om
              Sverigedemokraterna för svenska folket och för denna kammare en
              gång för alla kunde ge besked om vilka de tänker samarbeta med
              ifall de kommer in i Europaparlamentet. Alla andra partier, oavsett
              politisk färg, är mycket tydliga på den fronten, och det beskedet
              ska svenska folket få före valdagen också av Sverigedemokraterna.
              Det handlar om demokratisk anständighet.
            </seg>
          </u>
          <u xml:id="i-1455f1da2cffa55c-487" prev="i-1455f1da2cffa55c-483" who="Q429001">
            <seg xml:id="i-N3jN95UCbwfgcuN17qsNBu">
              Jag känner djup besvikelse över att vi i dag har ett Europa där
              antiziganismen, främlingsfientligheten, islamofobin, homofobin
              och antisemitismen växer. Gyllene gryning i Grekland, Jobbik i
              Ungern och Front National i Frankrike – alla stormar de fram.
              Vi ser av de senaste mätningarna inför Europaparlamentsvalet att
              populistiska och till och med rasistiska partier just nu är de
              största partierna i stora europeiska länder. Valet om 16 dagar
              är ett värderingsval. Det är ett val om Europas framtid.
            </seg>
          </u>
          <u xml:id="i-1455f1da2cffa55c-488" prev="i-1455f1da2cffa55c-483" who="Q429001">
            <seg xml:id="i-GPUuGC3fyWeTbqphSPARWg">
              Fredstanken, som en del ibland kan raljera lite över i debatten,
              är fortfarande skrämmande aktuell, herr talman. Freden kan aldrig
              tas för given. Kanske har vi upplevt, och upplever, några av de
              farligaste veckorna i våra liv när Rysslands aggressioner blivit
              allt starkare. Här måste vi i EU vara tydliga med att vi stöttar
              det ukrainska folket och att vi gör det enat. Vi kan inte stå
              passiva när allvarliga brott mot folkrätten begås mitt i Europa.
              Vi får heller inte glömma att det inte var för många månader sedan
              och inte många mil härifrån som folket i Kiev reste sig och demonstrerade
              för att få vara en del av ett demokratiskt Europa.
            </seg>
          </u>
          <u xml:id="i-1455f1da2cffa55c-489" prev="i-1455f1da2cffa55c-483" who="Q429001">
            <seg xml:id="i-V1QvxdBqTrMjZPjwxiGhRP">
              Ett gammalt ukrainskt ordspråk lyder: Ta gärna råd, men besluta
              själv. Det är viktigt. När vi den 25 maj röstar till Europaparlamentet
              ska folket i Ukraina i sitt val själva bestämma vilken väg de
              vill gå. De behöver vårt fortsatta stöd. På samma sätt måste vi
              stötta Georgien och Moldavien, länder som också knackar på EU:s
              dörr.
            </seg>
          </u>
          <u xml:id="i-1455f1da2cffa55c-490" prev="i-1455f1da2cffa55c-483" who="Q429001">
            <seg xml:id="i-Urt8GoitzY6o4HQrkb2vrq">
              EU:s utvidgning har varit en stark motor för reformer och demokrati
              i Europa. För ganska precis ett år sedan, den 1 juli 2013, blev
              Kroatien ny medlem, ett land som för ungefär 20 år sedan befann
              sig i ett fasansfullt krig. Jag och mina kolleger har oerhört
              starka förväntningar på att Kroatien lever upp till idealen. Det
              är viktigt att se till att alla demokratier i Europa som vill
              närma sig EU och uppfyller Köpenhamnskriterierna ska ha den möjligheten.
            </seg>
          </u>
          <u xml:id="i-1455f1da2cffa55c-491" prev="i-1455f1da2cffa55c-483" who="Q429001">
            <seg xml:id="i-FvV5jXQPmoi8pnJu3MU64E">
              Det handlar mycket om trovärdighet både i Europa och globalt.
              Ett trovärdigt Europa agerar snabbt, tydligt och principfast när
              ett land kränker mänskliga rättigheter. Snart kommer EU-kommissionen
              att kunna agera bättre på den fronten. Att trampa på mänskliga
              rättigheter måste få konsekvenser.
            </seg>
          </u>
          <u xml:id="i-1455f1da2cffa55c-492" prev="i-1455f1da2cffa55c-483" who="Q429001">
            <seg xml:id="i-BDnLM2psWMQ7YeVoXVpgSM">
              För två år sedan presenterade EU-kommissionen äntligen ett förslag
              för att stärka både rättsstatsprincipen och grunden för mänskliga
              rättigheter. När jag som ny minister tog upp den frågan för fyra
              år sedan var jag ganska ensam på den fronten, men jag är glad
              över att ha haft starkt stöd från denna riksdag och att tillsammans
              med kolleger ha drivit kampen vidare. Situationen i Europa visar
              att den behövs mer än på mycket länge.
            </seg>
          </u>
          <u xml:id="i-1455f1da2cffa55c-493" prev="i-1455f1da2cffa55c-483" who="Q429001">
            <seg xml:id="i-BpVAPz9ZMZgdEvTytXKeMp">
              Herr talman! Vi står inför ett omvälvande år i Europasamarbetet.
              Samtidigt ser vi att medborgarnas förtroende för EU är lågt i
              många medlemsländer. Det finns dock en del ljuspunkter. Undersökningar
              visar att opinionen i Sverige vänt på många fronter. I dag tycker
              en majoritet av svenskarna att Sveriges röst räknas på ett tydligt
              sätt i EU. Men det finns mycket kvar att göra för att stärka förtroendet.
            </seg>
          </u>
          <u xml:id="i-1455f1da2cffa55c-494" prev="i-1455f1da2cffa55c-483" who="Q429001">
            <seg xml:id="i-MVzuhrDeijSdw68F28vpT1">
              EU måste bli bättre på att fokusera på rätt saker. Vi behöver
              ett starkt samarbete på områden som kräver gemensamma lösningar.
              EU ska vara stort på stora saker och mindre på mindre fält. Vi
              ser att kapitalet i vår värld blir alltmer globalt. Vi ser hur
              klimatförändringarna blir alltmer påtagliga. Vi ser hur kriminaliteten
              blir alltmer gränsöverskridande. Dessa gemensamma utmaningar kräver
              gemensamma lösningar.
            </seg>
          </u>
          <u xml:id="i-1455f1da2cffa55c-495" prev="i-1455f1da2cffa55c-483" who="Q429001">
            <seg xml:id="i-2XuisqJN1oZwo2rniiThiA">
              Herr talman! Som många nämnt i debatten är klimat- och energifrågorna
              några av våra största gemensamma utmaningar. Just nu pågår en
              diskussion om framtidens klimatpolitik. I den bästa av världar
              skulle nog alla vilja kräva 100-procentiga minskningar vad gäller
              klimatutsläppen, men jag tror att kommissionens förslag som nu
              föreligger och gäller fram till 2030 är vad vi kan åstadkomma
              utifrån det nuvarande läget.
            </seg>
          </u>
          <u xml:id="i-1455f1da2cffa55c-496" prev="i-1455f1da2cffa55c-483" who="Q429001">
            <seg xml:id="i-Q6DdYwVQs545cFjxk5JXz2">
              Regeringen håller med om att vi måste minska utsläppen med 40
              procent inom EU, och bördan måste fördelas på ett bättre och mer
              kostnadseffektivt sätt mellan medlemsländerna. Nu finns en klimattrötthet
              som sprider sig i många länder. Sverige och en grupp av likasinnade
              mer ambitiösa länder blir tyvärr alltmer ensamma. EU måste dessutom
              överväga utsläppsminskningar på ytterligare 10 procent genom internationella
              krediter med mera.
            </seg>
          </u>
          <u xml:id="i-1455f1da2cffa55c-497" prev="i-1455f1da2cffa55c-483" who="Q429001">
            <seg xml:id="i-KyQHnkZ88bZRVRDThDhZ8w">
              Den svenska regeringen stöder kommissionens mål om minst 27 procent
              vad gäller förnybart inom EU. De här frågorna har många talare
              varit inne på, och de har fått en helt ny dimension efter den
              kris som den senaste tiden varit i Ukraina. Där är energisäkerheten
              mycket central. Det är viktigt att en del av EU:s länder i framtiden
              kan bli allt mindre beroende av gas från ett alltmer aggressivt
              Ryssland. Den kopplingen är ohållbar.
            </seg>
          </u>
          <u xml:id="i-1455f1da2cffa55c-498" prev="i-1455f1da2cffa55c-483" who="Q429001">
            <seg xml:id="i-BUkzvLbQ9BoeRM8X8bF6Xo">
              En annan gemensam utmaning är förstås asyl- och migrationsfältet.
              Medelhavet har förvandlats till dödens hav för alltför många människor
              som försökt fly förtryck och fattigdom, inte minst från Nordafrika.
              Här måste vi skapa fler lagliga vägar in i Europa. Här måste fler
              medlemsländer ta ett mycket större ansvar, på samma sätt som Sverige,
              Tyskland och ytterligare några få länder har gjort. Hela EU måste
              ta ett större ansvar.
            </seg>
          </u>
          <u xml:id="i-1455f1da2cffa55c-499" prev="i-1455f1da2cffa55c-483" who="Q429001">
            <seg xml:id="i-JHWbdufSwQ35CoRuKodAfY">
              Om alla EU:s medlemsländer tog emot lika många kvotflyktingar
              som Sverige skulle 100 000 människor i världens flyktingläger
              kunna komma till EU. Alla länder måste erbjuda samma skyddsnivå
              inte bara på papperet utan också i praktiken. Med det gemensamma
              europeiska asylsystemet finns i dag bättre förutsättningar, och
              nu måste alla också leva upp till det. Där har vi alla ett ansvar
              att vara vakthundar och trycka på de länder som inte levererar.
            </seg>
          </u>
          <u xml:id="i-1455f1da2cffa55c-500" prev="i-1455f1da2cffa55c-483" who="Q429001">
            <seg xml:id="i-CA4VZWRjf4ck3BFbB2kXhY">
              Herr talman! I veckan presenterade OECD och kommissionen en del
              ekonomiska prognoser som glädjande nog visar att EU:s ekonomi
              är på bättringsvägen även om det fortfarande är tufft i många
              länder. År 2015 förväntar man sig att samtliga EU-länder kommer
              att få en positiv tillväxt, men fortfarande har många länder en
              lång uppförsbacke framför sig för att få ordning på sina finanser
              och få hjulen att snurra igen. Bättre tider får inte innebära
              att man struntar i att göra de nödvändiga reformerna. Det finns
              inga quick fix-lösningar eller genvägar.
            </seg>
          </u>
          <u xml:id="i-1455f1da2cffa55c-501" prev="i-1455f1da2cffa55c-483" who="Q429001">
            <seg xml:id="i-WMzpaDoJRq9ZA9UDEroGus">
              Det har i diskussionerna varit mycket fokus på det oerhörda lidandet
              i Sydeuropa de senaste åren. Det är beklämmande att höra att i
              länder som Grekland 60 procent av de unga varit arbetslösa. Det
              innebär stor sorg och misär. Däremot har vi talat väldigt lite
              om Baltikum, ett Baltikum som för några år sedan hade lika hög
              arbetslöshet som Sydeuropa men som tagit sig ur krisen och nu
              ser ljuset i tunneln. Exempelvis är Lettland på banan igen och
              har inte stagnerat. Lettland har haft tillväxt de senaste tre
              åren. Där är trenden tydlig. Arbetslösheten har sjunkit, men inte
              utan tuffa reformer. Vi måste också tala om de baltiska folkens
              utsatthet under den här krisen.
            </seg>
          </u>
          <u xml:id="i-1455f1da2cffa55c-502" prev="i-1455f1da2cffa55c-483" who="Q429001">
            <seg xml:id="i-Nv153g8WZdq4nnpqb2csqC">
              Att EU:s ekonomi funkar är avgörande även för Sverige. En kollaps
              i ett medlemsland påverkar oss alla dramatiskt. Därför är det
              bra att vi nu har lyckats enas om en bankunion med en gemensam
              banktillsyn och en avvecklingsmekanism för banker i kris. Regeringen
              stöder överenskommelsen, men har ännu inte tagit ställning till
              om Sverige ska delta eller inte och i så fall när.
            </seg>
          </u>
          <u xml:id="i-1455f1da2cffa55c-503" prev="i-1455f1da2cffa55c-483" who="Q429001">
            <seg xml:id="i-41ceJKG9zwNmF1rcv1ppXk">
              Fokus måste dock nu ligga på att fortsätta med kraftfulla åtgärder
              för att stärka tillväxten. Det handlar om att vässa den inre marknaden,
              få i gång en digital inre marknad och få fart på tjänstesektorn.
              Det är många saker som kan drivas på tydligare. Här är Europa
              2020-strategin ett väldigt bra verktyg för att stärka konkurrenskraft
              och tillväxt. För att skapa tillväxt måste vi satsa på jobb åt
              alla.
            </seg>
          </u>
          <u xml:id="i-1455f1da2cffa55c-504" prev="i-1455f1da2cffa55c-483" who="Q429001">
            <seg xml:id="i-6S6xfbhEqBJKsFBKNKcjGe">
              I länder som Spanien, Grekland och Kroatien är det i dag vanligare
              bland unga att vara arbetslös än att ha ett jobb. Jag tror att
              det farligaste som finns i ett samhälle är unga människor som
              just har förlorat hoppet om framtiden. När unga inte vågar bilda
              familj, satsa på utbildning och flytta hemifrån, när de har känslan
              att de inte kommer att få det bättre än mamma och pappa, kanske
              inte ens bättre än mormor och morfar, blir det en väldigt negativ
              spiral. Också Sverige har mycket att göra för att få ned ungdomsarbetslösheten,
              en fråga som regeringen tar oerhört hårt. Ett eget jobb och en
              egen lön är ofta grunden för att man ska känna sig behövd i ett
              samhälle. Växande arbetslöshet bland unga är en av Europas största
              utmaningar.
            </seg>
          </u>
          <u xml:id="i-1455f1da2cffa55c-505" prev="i-1455f1da2cffa55c-483" who="Q429001">
            <seg xml:id="i-XYVUq5GzFYijgwfDfdB2Lu">
              Något som jag har talat om otaliga gånger i denna kammare, i
              utskott och i nämnden är kvinnors deltagande på arbetsmarknaden.
              Jag har också upprepat på så många språk att jag knappt kommer
              ihåg det längre att Europa inte har råd att ha världens mest välutbildade
              hemmafruar. Det är en fråga som måste upp. Tillgången till barnomsorg
              måste öka. Sambeskattningen, som finns kvar i många medlemsländer,
              måste skrotas.
            </seg>
          </u>
          <u xml:id="i-1455f1da2cffa55c-506" prev="i-1455f1da2cffa55c-483" who="Q429001">
            <seg xml:id="i-D8UqNJpvfWa6R2r1jdSY9c">
              EU:s landsspecifika rekommendationer, som bara är rekommendationer
              och inte tvång, har faktiskt gett resultat. Ett exempel är Malta,
              ett rätt knökkonservativt land, som införde gratis förskola nu
              i april för att stimulera fler kvinnor att gå ut på arbetsmarknaden.
              Studier från både IMF och OECD visar att tillväxten i EU skulle
              kunna öka med 12 procent om kvinnor arbetade lika mycket som männen.
              Jämför det med hur mycket tillväxten skulle öka med ett frihandelsavtal
              med USA, en halv procent, eller för den delen genom en friare
              tjänstehandel, 1 procent. 12 procent är en svindlande siffra som
              måste diskuteras mer.
            </seg>
          </u>
          <u xml:id="i-1455f1da2cffa55c-507" prev="i-1455f1da2cffa55c-483" who="Q429001">
            <seg xml:id="i-XhqQtUk3ggCPn4ZksMkiCx">
              Herr talman! Den fria rörligheten för arbetskraft är och förblir
              en av de största framgångarna med Europeiska unionen och är en
              förutsättning för tillväxt i Europa. Men den ifrågasätts på många
              sätt, och jag skäms över den vulgära och populistiska debatt som
              har tillåtits växa fram i många länder. Det påstås att EU-medborgare
              reser över gränserna bara för att söka bidrag, men det är helt
              enkelt inte sant. Undersökning efter undersökning i land efter
              land visar att människor som flyttar från EU-länder till Sverige
              – det gäller även andra länder – för att jobba är en vinst för
              vår statskassa och ofta bidrar mer än vad befolkningen i allmänhet
              gör.
            </seg>
          </u>
          <u xml:id="i-1455f1da2cffa55c-508" prev="i-1455f1da2cffa55c-483" who="Q429001">
            <seg xml:id="i-CSp8tn5P2EPRWei8F6PkGV">
              Se bara på välfärdssektorn i vårt eget land! En stor del av personalen
              har utländsk bakgrund. Var fjärde läkare i Sverige är i dag utbildad
              utomlands. Vi skulle aldrig klara oss utan den fria rörligheten.
              Vi måste göra det lättare, inte svårare, för människor att flytta
              mellan länder.
            </seg>
          </u>
          <u xml:id="i-1455f1da2cffa55c-509" prev="i-1455f1da2cffa55c-483" who="Q429001">
            <seg xml:id="i-29S5y1BQYaj63wXPGmMNUq">
              Herr talman! Jag vet inte hur många rombosättningar jag har besökt
              i Europa de senaste åren, både utanför unionens gränser på Balkan
              och i Syd-, Central- och Östeuropa. Man fylls alltid av sorg i
              hjärtat när man möter små barn – kanske lika gamla som min egen
              fyraåriga dotter hemma – som växer upp på sophögar i en oerhörd
              utsatthet, utan rinnande vatten och utan utsikter att få gå i
              skolan. Det vi röstar om söndagen den 25 maj handlar lika mycket
              om deras framtid som om vår. Här har EU ett stort ansvar. Hur
              majoriteten i en europeisk union behandlar minoriteten är ett
              lackmustest. Det är där det avgörs hur mänskliga rättigheter respekteras.
              Att förbjuda tiggeri är totalt fel väg att gå, som flera talare
              varit inne på. Det är väldigt viktigt. Vi ska attackera fattigdomen
              i stället och trycka på de länder som inte tar sitt ansvar.
            </seg>
          </u>
          <u xml:id="i-1455f1da2cffa55c-510" prev="i-1455f1da2cffa55c-483" who="Q429001">
            <seg xml:id="i-F3z9XGPWc72XPWWWBh6ccu">
              Ska vi kunna hantera unionens utmaningar krävs det också ett
              större förtroende för unionen. De nationella parlamenten måste
              ha en mycket större möjlighet att påverka Europeiska unionens
              arbete. EU-nämnden är ett gott exempel i Sverige. Tyvärr är det
              bara en fjärdedel av EU:s länder som har motsvarigheten till en
              EU-nämnd. Vi måste driva på mer, så att också EU-kommissionärerna
              kommer ut och tar debatten. Det ska inte vara anonyma presskonferenser
              i Bryssel, utan debatten ska även skötas när parlamenten bjuder
              in. Tack vare Sverige har EU också en offentlighetsprincip. Den
              får inte urholkas utan ska gälla alla EU:s institutioner. Detta
              arbete driver vi hårt från regeringens sida.
            </seg>
          </u>
          <u xml:id="i-1455f1da2cffa55c-511" prev="i-1455f1da2cffa55c-483" who="Q429001">
            <seg xml:id="i-XgHKdBBLd9RT5H7d6KbCvM">
              Herr talman! Valet till Europaparlamentet är ett lackmustest
              för demokratin. Här har alla vi politiker oavsett färg ett stort
              ansvar för att få folk att välja att gå och rösta och för att
              öka intresset för detta val, som ska ske om 16 dagar. Vi tycker
              inte lika i alla frågor om hur EU ska fungera, och det får man
              självklart respektera i en demokrati. Vi har också ett ansvar
              för att visa de skillnader som finns mellan partier och politiska
              block.
            </seg>
          </u>
          <u xml:id="i-1455f1da2cffa55c-512" prev="i-1455f1da2cffa55c-483" who="Q429001">
            <seg xml:id="i-AW3UJijGDcZfAL8d4ikx3C">
              Regeringen har satsat hårt den här gången. För första gången
              blir det skolval också inför Europaparlamentsvalet och speciella
              satsningar på unga och utrikes födda, som röstar i mindre utsträckning.
              Jag tror själv att jag har mött snart 10 000 förstagångsväljare
              och besökt över 30 skolor och nästan 40 städer de senaste månaderna
              för att få ut det här budskapet tydligt. Och varje gång en ung
              person berättar för mig att hon eller han vill vara en aktiv medborgare
              och inte en passiv åskådare till historien känner jag en oerhörd
              glädje.
            </seg>
          </u>
          <u xml:id="i-1455f1da2cffa55c-513" prev="i-1455f1da2cffa55c-483" who="Q429001">
            <seg xml:id="i-8ZJMXb8VXvqKajzhQG3HuS">
              Herr talman! Ni minns numret jag nämnde i början, 78651, som
              intatuerades på en ung flickas armled, den 17-åriga fransyska
              judinnan Simone Jacob. Simones pappa, mamma och bror överlevde
              inte Förintelsen, men Simone Veil, under vilket namn hon i dag
              är känd bland många, blev min och många andras stora politiska
              idol. Hon är feminist, liberal och politiker, den första kvinna
              i Frankrike som blev minister. Hon är mamma till att franska kvinnor
              fick rätt till fri abort och preventivmedel. Simone Veil har också
              varit talman i Europaparlamentet. Jag ska avsluta med att citera
              henne: Jag sätter mitt hopp till det Europa som har att övervinna
              hat och förbinder sig att uppnå fred och solidaritet bland Europas
              folk.
            </seg>
          </u>
          <u xml:id="i-1455f1da2cffa55c-514" prev="i-1455f1da2cffa55c-483" who="Q429001">
            <seg xml:id="i-Cjnvi7cENoPkJm7H3DVjUV">
              Vad det innebär i praktiken tror jag att hon om någon vet.
            </seg>
          </u>
          <note type="speaker" xml:id="i-YwpkcNmDR4H11YWgCe4RR">
            Anf. 62 BODIL CEBALLOS (MP) replik:
          </note>
          <u xml:id="i-1455f1da2cffa55c-515" next="i-1455f1da2cffa55c-517" who="Q4942281">
            <seg xml:id="i-9fzmRQxY1b2XBxn575CkW9">
              Herr talman! Det är trevligt att se EU-ministern här igen! Det
              var länge sedan vi råkade träffa på varandra.
            </seg>
          </u>
          <u xml:id="i-1455f1da2cffa55c-516" prev="i-1455f1da2cffa55c-515" who="Q4942281">
            <seg xml:id="i-M9sckw6KZdmWTeGvzbu44g">
              Jag vill gå in på frågor som har lyfts under debatten, inte bara
              på det som Birgitta Ohlsson har sagt. Men Birgitta Ohlsson sade
              till exempel att demokratin utmanas och talade om situationen
              i södra Europa. Jag som lever nära inpå den situation som råder
              i södra Europa upplever väldigt starkt hur samhället har förändrats
              och vilka känslorna för samhället och staten är. Med den begynnande
              fattigdomen eller återgången i fattigdom, som beror starkt på
              den åtstramningspolitik som har förts och fortfarande förs, i
              kombination med den väldigt utbredda korruption som finns i södra
              Europa och som nu frodas är det inte konstigt att den sociala
              oron blir ännu mycket starkare och att människor går ut på gator
              och torg och demonstrerar, vilket de har gjort under lång tid.
            </seg>
          </u>
          <u xml:id="i-1455f1da2cffa55c-517" prev="i-1455f1da2cffa55c-515" who="Q4942281">
            <seg xml:id="i-GNreCv6vuTGJM7fTNioXPR">
              Jag tog upp de spanska antidemonstrationslagarna i ett tidigare
              inlägg. Jag skulle vilja veta hur ni från EU-sidan och du som
              EU-minister kommer i kontakt med de här frågorna och vilka diskussioner
              ni EU-ministrar för. Vad gör ni för att minska risken för social
              oro? Denna oro är ett resultat av hela den politik med åtstramningar
              som förs gentemot södra Europa i kombination med den väldigt utbredda
              korruptionen. I Spanien har vi den här korruptionen i de politiska
              leden, inom kungahuset, överallt. Vad gör ni för att stävja korruptionen
              och för att inte hamna i den situation som råder i Spanien?
            </seg>
          </u>
          <note type="speaker" xml:id="i-B8x1Pt7X38KYzAzZCtuXrZ">
            Anf. 63 Statsrådet BIRGITTA OHLSSON (FP) replik:
          </note>
          <u xml:id="i-1455f1da2cffa55c-518" next="i-1455f1da2cffa55c-523" who="Q429001">
            <seg xml:id="i-9dEpkEuSDxRvSrFtJEtQqq">
              Herr talman! I skuggan av den ekonomiska krisen sker en värderingskris
              i många länder. Ibland kan vi känna att den debatten skulle gälla
              nya medlemsstater, men vi ser också att det finns stora utmaningar
              bland många av de äldre medlemsstaterna, som har varit med betydligt
              längre än Sverige.
            </seg>
          </u>
          <u xml:id="i-1455f1da2cffa55c-519" prev="i-1455f1da2cffa55c-518" who="Q429001">
            <seg xml:id="i-Qjm8Tu99VZNo7dXym3F1hv">
              Jag har svarat på frågor i riksdagen om fallet Spanien tidigare.
              Jag vet inte hur många gånger jag har diskuterat de här frågorna
              med min spanska ministerkollega, även vad gäller den rädsla jag
              och många andra kvinnorättsaktivister och feminister känner för
              att den spanska abortlagen kan komma att urholkas. Nu hoppas vi
              på en stark feministisk vrede i hela Europa. Jag tror att spanska
              politiker följer detta mycket noggrant, så jag kan bara uppmana
              hela denna kammare, som står bakom kvinnors rätt till fri abort,
              att fortsätta det trycket. Den frågan har jag diskuterat oerhört
              tydligt.
            </seg>
          </u>
          <u xml:id="i-1455f1da2cffa55c-520" prev="i-1455f1da2cffa55c-518" who="Q429001">
            <seg xml:id="i-BWREt6YeWKRZBvQvautBkc">
              Det handlar också om den fråga som har diskuterats de senaste
              månaderna. Stora internationella människorättsorganisationer har
              uttryckt sin starka och berättigade oro för en del förändringar
              i spanska lagar vad gäller demonstrations-, förenings- och mötesfrihet.
              Det har jag också tagit upp med min spanska kollega.
            </seg>
          </u>
          <u xml:id="i-1455f1da2cffa55c-521" prev="i-1455f1da2cffa55c-518" who="Q429001">
            <seg xml:id="i-UgnCdDaF9rxLRQPq4ZM6bw">
              I bägge fallen, i abortfrågan och i den andra frågan, kan vi
              konstatera att sista ordet inte är sagt ännu, utan det är en process
              som fortsätter. Men jag kan lova att vi fortsätter att syna de
              här frågorna oerhört noga.
            </seg>
          </u>
          <u xml:id="i-1455f1da2cffa55c-522" prev="i-1455f1da2cffa55c-518" who="Q429001">
            <seg xml:id="i-UqRHFvYWZwL4whsQAcVot5">
              När det gäller frågor om social oro och reformer i södra Europa
              tycker jag att det är viktigt att betona att det inte var genom
              den ekonomiska krisen som mutor, korruption eller ansvarslösa
              politiker som inte lever upp till samhällskontrakt uppstod. Det
              här har pågått i länder som exempelvis Grekland under en oerhört
              lång tid, oavsett om det har varit socialister eller konservativa
              vid makten. Det är ett negativt system, en spiral som måste brytas.
            </seg>
          </u>
          <u xml:id="i-1455f1da2cffa55c-523" prev="i-1455f1da2cffa55c-518" who="Q429001">
            <seg xml:id="i-JW9YQQwYnYJPR2SeALpfN3">
              Jag tror att det är jätteviktigt att se att vi har kunnat göra
              mycket genom EU:s Task force for Greece, som jag har besökt i
              Aten flera gånger. Man försöker hitta nya sätt för att minska
              korruption, se till att fler kvinnor yrkesarbetar och så vidare.
            </seg>
          </u>
          <note type="speaker" xml:id="i-AXuemERsNp5ZQfc5xC1Bpf">
            Anf. 64 BODIL CEBALLOS (MP) replik:
          </note>
          <u xml:id="i-1455f1da2cffa55c-524" next="i-1455f1da2cffa55c-528" who="Q4942281">
            <seg xml:id="i-BeF2yxSitycQRB2aFpQubC">
              Fru talman! Jag tror inte heller att korruptionen är någonting
              som är nytt, men människors ilska över korruptionen är mycket
              starkare nu än den var tidigare. Så länge människor har jobb och
              möjlighet att ha mat på bordet varje dag bryr de sig kanske inte
              lika mycket om vad politikerna gör. Men nu är det många som har
              fått gå från hus och hem, och många har inte mat för dagen. Då
              är det klart att det ger upphov till en oerhörd ilska när de ser
              den korruption som sker i de politiska leden.
            </seg>
          </u>
          <u xml:id="i-1455f1da2cffa55c-525" prev="i-1455f1da2cffa55c-524" who="Q4942281">
            <seg xml:id="i-KHkfzLyx4gXvBL85MnXoFw">
              När det gäller aborträtten hoppas jag också att den stora vrede
              som kommer från resten av kvinnorna i världen ska kunna påverka.
              Men jag tror tyvärr inte att det kommer att påverka så himla mycket.
              Partido Popular har ju egen majoritet och kommer att driva igenom
              det här. Det är en oerhört viktig fråga för dem.
            </seg>
          </u>
          <u xml:id="i-1455f1da2cffa55c-526" prev="i-1455f1da2cffa55c-524" who="Q4942281">
            <seg xml:id="i-3zyeB5hcbpDFqyDNxWqAPT">
              Demonstrationsrätten är inte heller klar ännu. Den kommer säkerligen
              att förändras till viss del för att man vill anpassa sig lite
              grann till det som krävs utifrån. Men det är en väldigt tuff situation.
              Jag är tyvärr inte särskilt optimistisk.
            </seg>
          </u>
          <u xml:id="i-1455f1da2cffa55c-527" prev="i-1455f1da2cffa55c-524" who="Q4942281">
            <seg xml:id="i-K4dfxLcGPbPrvtrdXuAStp">
              Sedan är det en annan sak jag vill ta upp. Vi talade om nation,
              och nation är inte samma sak som stat. Sverige är en nationalstat.
              Det är ett folk, i princip. Men vi har situationen i Katalonien.
              Staten Spanien har flera nationer i staten, varav Katalonien är
              en. Man har sagt att man vill folkomrösta om ett fortsatt deltagande,
              så att säga, i den gemensamma spanska unionen.
            </seg>
          </u>
          <u xml:id="i-1455f1da2cffa55c-528" prev="i-1455f1da2cffa55c-524" who="Q4942281">
            <seg xml:id="i-s6Z1BVoqFL6WNw4h1xofx">
              Den frågan kommer vi att vara tvungna att hantera vare sig vi
              vill eller inte. Hur tänker EU-ministern i den frågan? Jag får
              nämligen inget svar från utrikesministern. Men den här frågan
              kommer, och vi måste ha ett svar från vår sida.
            </seg>
          </u>
          <note type="speaker" xml:id="i-95FqT75xbJcAM8CNYqdXFE">
            Anf. 65 Statsrådet BIRGITTA OHLSSON (FP) replik:
          </note>
          <u xml:id="i-1455f1da2cffa55c-529" next="i-1455f1da2cffa55c-534" who="Q429001">
            <seg xml:id="i-RSbyFqkCea5C3RJBvgHHSP">
              Fru talman! Vad gäller frågan om Spanien och eventuellt större
              oberoende för delar av landet får man väl ändå hänvisa till att
              det är en fråga som i mycket rör det enskilda landet, precis som
              den folkomröstning man kommer att ha i Storbritannien vad gäller
              Skottlands framtid. Det är viktigt att säga det.
            </seg>
          </u>
          <u xml:id="i-1455f1da2cffa55c-530" prev="i-1455f1da2cffa55c-529" who="Q429001">
            <seg xml:id="i-Xy1RVMwxKBGL1gzUP3Eeks">
              Jag känner till debatten mycket väl. Vårt liberala systerparti,
              Folkpartiets systerparti, är nämligen mycket engagerat just i
              den katalanska frågan. Men det är framför allt en fråga som handlar
              om Spanien som nation och om hur de kommer att gå vidare på den
              fronten.
            </seg>
          </u>
          <u xml:id="i-1455f1da2cffa55c-531" prev="i-1455f1da2cffa55c-529" who="Q429001">
            <seg xml:id="i-L4bPUXJRPiVSy5mdLtWzXE">
              När det gäller den spanska abortlagen och de eventuella urholkningar
              av demonstrations- och mötesfriheten som högerregeringen där diskuterar
              ska jag ändå betona att inget land och ingen regering är immun
              mot folkligt motstånd eller för den delen internationell debatt.
              Därför tror jag att det är väldigt viktigt att hålla uppe ett
              tryck när man diskuterar de här frågorna.
            </seg>
          </u>
          <u xml:id="i-1455f1da2cffa55c-532" prev="i-1455f1da2cffa55c-529" who="Q429001">
            <seg xml:id="i-WwtdpgcSXsX6pPjXD9732j">
              Ibland har det varit missförstånd om vad som gäller i den politiska
              debatten om förslagen, men det är viktigt att det här trycket
              fortsätter.
            </seg>
          </u>
          <u xml:id="i-1455f1da2cffa55c-533" prev="i-1455f1da2cffa55c-529" who="Q429001">
            <seg xml:id="i-3pvqsECa1ggWBxGzMDL6Ze">
              Vi kan titta på situationen i Grekland. Jag skulle ändå vilja
              säga att jag är fullkomligt övertygad om att det arbete som EU
              har gjort via sin specialistgrupp Task force for Greece har haft
              ett väldigt gott resultat. Man kan ha synpunkter på EU:s engagemang,
              om det har varit fel eller rätt på vissa sätt. Men man har ändå
              försökt bygga upp strukturer. Det är många duktiga svenska statstjänstemän
              som har varit där och jobbat med hur man ska effektivisera och
              exempelvis minska mutor och korruption när det handlar om tullverksamheten
              eller hitta sätt att göra välfärden något mer effektiv. Det har
              varit bra.
            </seg>
          </u>
          <u xml:id="i-1455f1da2cffa55c-534" prev="i-1455f1da2cffa55c-529" who="Q429001">
            <seg xml:id="i-2wZFKtu8ieL9KGy69goseL">
              Men jag vill också betona det som min grekiska ministerkollega
              många gånger har sagt. Även om ett land har utsatts för en stor
              social oro och fattigdom legitimerar det aldrig att man röstar
              på nazistiska partier. Det var min grekiska kollega väldigt tydlig
              med. Även om man har det svårt i ett land legitimerar det aldrig
              att man släpper tillbaka fascisterna till makten igen. Där måste
              alla anständiga demokrater vara tydliga och hålla uppe sin kraft.
            </seg>
          </u>
          <note type="speaker" xml:id="i-15P6gLqt9QLrQvGthNNrZy">
            Anf. 66 LARS OHLY (V) replik:
          </note>
          <u xml:id="i-1455f1da2cffa55c-535" next="i-1455f1da2cffa55c-544" who="Q262285">
            <seg xml:id="i-6o37F4D9AeKjafxkbUS1xZ">
              Fru talman! Jag ska i det här slutna sällskapet, mellan fyra
              ögon, ge lite beröm till Birgitta Ohlsson, om hon lovar att inte
              vidarebefordra det till någon.
            </seg>
          </u>
          <u xml:id="i-1455f1da2cffa55c-536" prev="i-1455f1da2cffa55c-535" who="Q262285">
            <seg xml:id="i-LgWcUVjHF7czcbYofH1JQq">
              Jag tycker faktiskt att insatserna från statsrådet gentemot de
              stater som i dag inte tar sitt ansvar för sina medborgare, som
              leder till att fattiga människor flyr från sina länder för att
              kunna tigga ihop en rimlig inkomst, har varit bra. Jag tycker
              att statsrådet har varit tydlig i frågan, som handlar om att inte
              förbjuda tiggeriet utan om att bekämpa fattigdomen.
            </seg>
          </u>
          <u xml:id="i-1455f1da2cffa55c-537" prev="i-1455f1da2cffa55c-535" who="Q262285">
            <seg xml:id="i-KPMyYQ1qot57ZyFoSTatKa">
              När det gäller asyl- och migrationsfrågorna kan jag gärna utsträcka
              berömmet till den svenska kommissionären Cecilia Malmström, som
              jag tycker gör ett bra jobb, många gånger i konflikt med Catherine
              Ashton, som är EU:s utrikespolitiska representant. Det gäller
              också kvinnors rättigheter som mänskliga rättigheter.
            </seg>
          </u>
          <u xml:id="i-1455f1da2cffa55c-538" prev="i-1455f1da2cffa55c-535" who="Q262285">
            <seg xml:id="i-692dncuJ3AZSZBoXfGLSXF">
              Ska jag nämna någonting mer kan jag nämna yttrande- och tryckfriheten
              och demokratin i länder som Ungern, Rumänien och Spanien. Det
              är också en fråga där jag tror att vi i huvudsak är överens.
            </seg>
          </u>
          <u xml:id="i-1455f1da2cffa55c-539" prev="i-1455f1da2cffa55c-535" who="Q262285">
            <seg xml:id="i-PiHdRcuBMpgsEBRPi92BAx">
              Men som Birgitta Ohlsson sade har vi ett ansvar att föra fram
              vad det är som skiljer partierna.
            </seg>
          </u>
          <u xml:id="i-1455f1da2cffa55c-540" prev="i-1455f1da2cffa55c-535" who="Q262285">
            <seg xml:id="i-9ypg6Yh6cJGBa2RyDrvy65">
              Den största skillnaden mellan Folkpartiet och Vänsterpartiet
              är att Folkpartiet vurmar för allt som heter union. Så fort det
              benämns union sägs det vara bra. Det gäller inte bara Europeiska
              unionen. Det gäller också den monetära unionen, som Folkpartiet
              ihärdigt fortsätter att propagera för, trots att spåren förskräcker.
            </seg>
          </u>
          <u xml:id="i-1455f1da2cffa55c-541" prev="i-1455f1da2cffa55c-535" who="Q262285">
            <seg xml:id="i-WLj7xAtunC4F19u4ayVBbQ">
              Nu gäller det bankunionen. Jag är ganska säker på att Folkpartiet
              kommer att landa i att man vill att Sverige ska gå med i den så
              småningom.
            </seg>
          </u>
          <u xml:id="i-1455f1da2cffa55c-542" prev="i-1455f1da2cffa55c-535" who="Q262285">
            <seg xml:id="i-EcQPK7jE6ugfkqRooArTTZ">
              Döper man om det militära samarbetet till union och sätter in
              ett europeiskt FBI i någon sorts unionstänk kommer ni att vara
              för det också – eller det är ni redan.
            </seg>
          </u>
          <u xml:id="i-1455f1da2cffa55c-543" prev="i-1455f1da2cffa55c-535" who="Q262285">
            <seg xml:id="i-4jqbvHhmfdUzZ7TvdBpQqE">
              Det finns liksom ingen hejd på hur mycket EU ska bli en federal
              statsbildning och hur lite medlemsländerna ska ha möjligheter
              att kontrollera de beslut som fattas eller, för den delen, avsätta
              de politiker som fattar felaktiga beslut.
            </seg>
          </u>
          <u xml:id="i-1455f1da2cffa55c-544" prev="i-1455f1da2cffa55c-535" who="Q262285">
            <seg xml:id="i-5cLk62aA5frie4LpPRsvdL">
              Här går den riktiga skiljelinjen mellan Folkpartiet och Vänsterpartiet.
            </seg>
          </u>
          <note type="speaker" xml:id="i-FUyVnEcZo1UeVHPwyTkKds">
            Anf. 67 Statsrådet BIRGITTA OHLSSON (FP) replik:
          </note>
          <u xml:id="i-1455f1da2cffa55c-545" next="i-1455f1da2cffa55c-550" who="Q429001">
            <seg xml:id="i-17qjkFxG6AUhYy9WN3S34E">
              Fru talman! Det som skiljer liberaler från socialister är att
              vi liberaler aldrig sjunger Internationalen på våra festtillställningar.
              Men vi är internationalister i praktiken. Det handlar inte bara
              om att vi vill fördjupa samarbetet med Europeiska unionen. Vi
              är också ett av de partier som allra tydligast och allra starkast
              – när ditt parti inte ville det – var för Förenta nationerna och
              Nationernas förbund. Internationalism är en del av vår ryggrad
              och vårt dna.
            </seg>
          </u>
          <u xml:id="i-1455f1da2cffa55c-546" prev="i-1455f1da2cffa55c-545" who="Q429001">
            <seg xml:id="i-3xb3iZ4L9GBrHwjyk7y2fG">
              Ensam är inte stark, utan på många fält måste man samarbeta mer.
              Det innebär inte att EU ska göra allt på alla områden hela tiden
              – absolut inte. Det måste finnas gränser. Som flera av mina allianskolleger
              tidigare i debatten lyfte fram finns det mycket byråkrati och
              krångel. EU-byråkrater lägger sig i sådant som de inte borde göra.
              Där måste det finnas tydligare gränser.
            </seg>
          </u>
          <u xml:id="i-1455f1da2cffa55c-547" prev="i-1455f1da2cffa55c-545" who="Q429001">
            <seg xml:id="i-LwnLDu8w6PkfU5AkSx6wcX">
              Men ensam är inte stark, och vi är som liberaler fullkomligt
              övertygade om att Sverige i framtiden kommer att ha euron som
              valuta, såklart efter att man har haft en folkomröstning där svenska
              folket har fått säga sitt. Jag tror också att en del av de partier
              som stod på samma barrikad som jag gjorde år 2003 kanske kommer
              att väckas upp lite ur en populistisk slummer. Vi vågar stå upp
              för det.
            </seg>
          </u>
          <u xml:id="i-1455f1da2cffa55c-548" prev="i-1455f1da2cffa55c-545" who="Q429001">
            <seg xml:id="i-FJaiiZ669Ly9iLKfRomDYL">
              Detta innebär inte att vi liberaler, folkpartister, kräver en
              folkomröstning i dag, i morgon eller i övermorgon. Men vi ser
              hur det är i vår del av Europa, kring Östersjön. I dag har Estland
              euron som valuta, likaså Lettland och Finland. Och det är en debatt
              i många länder. Det här kommer att påverka oss. Det är ett utanförskap
              i det långa loppet. Men regelverket måste såklart stärkas och
              bli bättre innan dess.
            </seg>
          </u>
          <u xml:id="i-1455f1da2cffa55c-549" prev="i-1455f1da2cffa55c-545" who="Q429001">
            <seg xml:id="i-KwRZH3QXh5ZjT6hg7XMVwi">
              För att svara på det beröm som Lars Ohly inledde med kan jag
              säga att jag tror att det är väldigt viktigt att anständiga demokrater,
              oavsett politisk färg, vågar vara tydliga i frågor som rör EU:s
              fundament och grund. Det är viktigt att man kan bygga den formen
              av allianser över partigränser.
            </seg>
          </u>
          <u xml:id="i-1455f1da2cffa55c-550" prev="i-1455f1da2cffa55c-545" who="Q429001">
            <seg xml:id="i-No3XxLkki41wzysdQqenvv">
              Jag tror också att det finns en stor risk att många européer
              kommer att vakna upp med en både feministisk och antirasistisk
              baksmälla måndagen den 26 maj. Det kommer nämligen att vara ett
              annat Europa vi vaknar upp i om vi inte ser till att anständiga
              demokrater går ut och röstar. Där har vi en stark uppmaning tillsammans.
            </seg>
          </u>
          <note type="speaker" xml:id="i-NgobWPwrs3rBv1DPhdLPvP">
            Anf. 68 LARS OHLY (V) replik:
          </note>
          <u xml:id="i-1455f1da2cffa55c-551" next="i-1455f1da2cffa55c-554" who="Q262285">
            <seg xml:id="i-GoD3PTzb2BZ1rpLarECKtL">
              Fru talman! Folkpartiet driver frågan att skapa en europeisk
              federal polis, ett europeiskt FBI. Då kan man inte samtidigt vara
              emot en federal statsbildning. Då har man börjat bygga institutioner
              som faktiskt har till uppgift att se till att det finns någon
              form av gemensam rättsordning och gemensam beslutanderätt över
              den politik som handlar om justitiefrågor och polisfrågor. Det
              är långt ifrån dagens verklighet, och det är långt ifrån vad jag
              tror att Europa eller EU behöver.
            </seg>
          </u>
          <u xml:id="i-1455f1da2cffa55c-552" prev="i-1455f1da2cffa55c-551" who="Q262285">
            <seg xml:id="i-JxaTaaSCwPRXgsXynUdnFE">
              EMU har visat sig i all sin prakt. Det vi ser är spår som förskräcker,
              människor som lider i fattigdom, av nedskärningar, försämringar
              och att sociala rättigheter urholkas i land efter land. Jag menar
              att inte minst valutapolitiken och räntepolitiken, som bestäms
              i Frankfurt, har lett till att länder har tvingats anpassa sig
              efter ekonomiska förutsättningar som inte har varit avpassade
              till deras konjunkturer. Förutsättningarna har nästan helt och
              hållet byggt på Tysklands konjunktursituation.
            </seg>
          </u>
          <u xml:id="i-1455f1da2cffa55c-553" prev="i-1455f1da2cffa55c-551" who="Q262285">
            <seg xml:id="i-C5KFMQ8eHckmrNUYtjsJv">
              Det här kommer aldrig att fungera bättre. Birgitta Ohlsson kommer
              att få fortsätta att argumentera för en monetär union, och den
              kommer inte att fungera bättre i framtiden än vad den har gjort
              hittills. Jag är säker på att svenska folket kommer att kunna
              avfärda den om det blir så illa att vi behöver göra det i en ny
              folkomröstning.
            </seg>
          </u>
          <u xml:id="i-1455f1da2cffa55c-554" prev="i-1455f1da2cffa55c-551" who="Q262285">
            <seg xml:id="i-TpdzEUPgBiwDGKDyYjxWcY">
              Jag tycker att Birgitta Ohlsson som statsråd och ansvarsfull
              politiker ska vara glad för att en majoritet av svenska folket
              sade nej och att vi inte är med i den union som har visat sig
              fungera så dåligt. Den skulle leda till att räntan sattes helt
              utifrån andra förutsättningar och att valutapolitiken inte längre
              var möjlig att använda för att möta ekonomiska kriser. Vi måste
              stå upp för social anständighet, sociala rättigheter och rättvisa,
              men då måste vi också gå emot dessa storvulna unionsdrömmar.
            </seg>
          </u>
          <note type="speaker" xml:id="i-TG8KJDbZf4JikCnbDSZudm">
            Anf. 69 Statsrådet BIRGITTA OHLSSON (FP) replik:
          </note>
          <u xml:id="i-1455f1da2cffa55c-555" next="i-1455f1da2cffa55c-560" who="Q429001">
            <seg xml:id="i-3jwMhnSA6y3goVsmvDvY1R">
              Fru talman! Huruvida Sverige och Europeiska unionen tillsammans
              kommer att utvecklas i en mer federal riktning eller inte är upp
              till svenska folket att bestämma. Det ska man vara tydlig med.
              Man måste också vara tydlig med att om många av de stora utmaningarna
              som Europeiska unionen står inför, som människor i Europa står
              inför, ska lösas måste vi samarbeta och ge EU mer muskler.
            </seg>
          </u>
          <u xml:id="i-1455f1da2cffa55c-556" prev="i-1455f1da2cffa55c-555" who="Q429001">
            <seg xml:id="i-7iht6r6ARrfxHHjzCmhBGN">
              På samma sätt som Lars Ohly och jag tycks vara ense om att i
              frågor om människorättsgranskning måste EU ges mer muskler och
              gå i mer federal riktning när det gäller att straffa länder som
              begår brott mot mänskliga rättigheter, precis på samma sätt måste
              vi kunna följa upp på den ekonomiska fronten. Länder ska inte
              ha omfattande korruption, mutsystem eller ohälsosam ekonomi utan
              att EU också kan reagera och vara tydlig om vägarna ut.
            </seg>
          </u>
          <u xml:id="i-1455f1da2cffa55c-557" prev="i-1455f1da2cffa55c-555" who="Q429001">
            <seg xml:id="i-XYcQCnXkcfioLXC9ARYRUv">
              Det finns också andra fronter. Ett fält som jag tror engagerar
              många i kammaren handlar förstås om att vi mår illa av att det
              pågår ett sexslaveri i källarbordeller i Europas huvudstäder varje
              dag i denna minut. Unga flickor säljs som sexslavar. En pall med
              heroin kan en knarkkung sälja en gång, men en flickkropp kan säljas
              hur många gånger som helst.
            </seg>
          </u>
          <u xml:id="i-1455f1da2cffa55c-558" prev="i-1455f1da2cffa55c-555" who="Q429001">
            <seg xml:id="i-TtaCrEtPMYnsHAg8m6Ac4j">
              Är det någon vettig människa som tror att vi kan spränga dessa
              människohandelsligor om vi inte samtidigt ger muskler till Europas
              poliser och åklagare att förfölja ligorna och ser till att vi
              hjälper flickorna ur det vansinniga förtrycket?
            </seg>
          </u>
          <u xml:id="i-1455f1da2cffa55c-559" prev="i-1455f1da2cffa55c-555" who="Q429001">
            <seg xml:id="i-EZkLsdp7wacALAoDwF9wrz">
              Här kan man stå passiv. Jag är stolt över Sveriges sexköpslag.
              Den är fantastisk, och jag är glad att de flesta partierna tydligt
              backar upp lagen i Sverige och internationellt. Men det räcker
              inte. Vi måste också se till att vi jobbar mer på europeisk nivå
              för att stoppa en gränsöverskridande brottslighet. Där måste vi
              vara glasklara och tydliga.
            </seg>
          </u>
          <u xml:id="i-1455f1da2cffa55c-560" prev="i-1455f1da2cffa55c-555" who="Q429001">
            <seg xml:id="i-9bgDDmbTJgiUWXzKzuWhK8">
              Precis på samma sätt måste det vara i klimatfrågorna. 20 procent
              av Östersjöns havsbotten är död. Det spelar ingen roll hur bra
              miljölagar Sverige har om inte resten av Europa följer med. Här
              måste EU få mer makt och mer muskler. Det måste vi också vara
              tydliga med. EU ska vara stort och bli ännu större i de stora
              frågorna.
            </seg>
          </u>
          <note type="speaker" xml:id="i-UWkfvzCBcis9VnJcKxqQeA">
            Anf. 70 MARIE GRANLUND (S) replik:
          </note>
          <u xml:id="i-1455f1da2cffa55c-561" next="i-1455f1da2cffa55c-564" who="Q3373324">
            <seg xml:id="i-2oJDeztUEd4wtcuptsYmQw">
              Fru talman! Även jag inledde mitt anförande med att ge Birgitta
              Ohlsson en eloge för det antidiskrimineringsarbete som Birgitta
              Ohlsson med iver driver i EU. Vi tycker att det är bra.
            </seg>
          </u>
          <u xml:id="i-1455f1da2cffa55c-562" prev="i-1455f1da2cffa55c-561" who="Q3373324">
            <seg xml:id="i-XTNWjeCmsegg4RrNTKGow8">
              Det finns något annat som är mer bekymmersamt. Sverige har varit
              ett föregångsland, och många länder har sett upp till oss, i fråga
              om jämställdhetspolitiken. Där är det många som nu i stället betraktar
              Sverige under den moderatstyrda regeringen som en bromskloss.
            </seg>
          </u>
          <u xml:id="i-1455f1da2cffa55c-563" prev="i-1455f1da2cffa55c-561" who="Q3373324">
            <seg xml:id="i-FdLiDHjY1brnpZBEbPuChk">
              Både statsrådet och jag tog i våra anföranden upp vikten av att
              höja förvärvsfrekvensen bland kvinnor. Om kvinnor skulle jobba
              i samma utsträckning och lika mycket som män skulle EU tjäna hundratusentals
              miljarder euro. Det är viktigt, förutom det självklart viktigaste
              att själv kunna försörja sig, att välja sitt liv och fungera i
              ett samhälle.
            </seg>
          </u>
          <u xml:id="i-1455f1da2cffa55c-564" prev="i-1455f1da2cffa55c-561" who="Q3373324">
            <seg xml:id="i-X86ZD5aYdqCcFjzrpLH5aD">
              EU är progressivt på området och säger att det är fel att stapla
              visstidsanställningar på varandra. Sverige rekommenderas att anpassa
              sig. Den moderatstyrda regeringen har sagt att man inte kommer
              att göra det. Hur tänker regeringen, statsrådet? Det viktigaste
              för att kunna planera och styra sitt liv, ta hand om barn och
              fungera i en relation är att veta om man har ett jobb eller inte,
              hur länge det varar och hur länge det finns lön. Hur tänker regeringen?
            </seg>
          </u>
          <note type="speaker" xml:id="i-CvVH25UutpvZqDGJvDAUDR">
            Anf. 71 Statsrådet BIRGITTA OHLSSON (FP) replik:
          </note>
          <u xml:id="i-1455f1da2cffa55c-565" next="i-1455f1da2cffa55c-570" who="Q429001">
            <seg xml:id="i-NUUpkSajnZRRUjZgXmwRT6">
              Fru talman! Jag vill inledningsvis tacka för, och jag är glad
              över, det beröm som Marie Granlund gav mig för mitt arbete för
              mänskliga fri- och rättigheter i unionen.
            </seg>
          </u>
          <u xml:id="i-1455f1da2cffa55c-566" prev="i-1455f1da2cffa55c-565" who="Q429001">
            <seg xml:id="i-8TexSVjA5Jx4gLv8hfdSuq">
              Jag blev ändå lite konfunderad när jag såg Stefan Löfven på tv
              för några veckor sedan. Han sade att man i Europeiska unionen
              bara ska släppa fram krav på lagförändringar som genererar nya
              jobb. Man ska jobbtesta alla förslag.
            </seg>
          </u>
          <u xml:id="i-1455f1da2cffa55c-567" prev="i-1455f1da2cffa55c-565" who="Q429001">
            <seg xml:id="i-YNBmCbcPaGPkQmaaJSCF7M">
              Det innebär att vi inte kan gå vidare på området mänskliga fri-
              och rättigheter. Vi kan inte skärpa klimatpolitiken eftersom det
              kanske inte genererar jobb. Vi kan inte ha en tuffare politik
              för att stoppa människohandel och trafficking. Det kanske inte
              heller genererar nya jobb. Varför ska vi ha en människorättsgranskning?
              Det kanske inte heller genererar nya jobb. Det tycker jag var
              trångsynt, om nu Socialdemokraterna i kammaren vill påskina att
              man vill ha ett starkare Europa i värderings- och rättighetsfrågorna.
            </seg>
          </u>
          <u xml:id="i-1455f1da2cffa55c-568" prev="i-1455f1da2cffa55c-565" who="Q429001">
            <seg xml:id="i-M43PfLvAAXU1Wo1Hpq12We">
              Låt oss titta på arbetsmarknadsfrågorna i Europeiska unionen
              i dag. Frågorna har debatterats kraftfullt i dag i kammaren. Det
              är viktigt att se att det inte handlar om att den svenska regeringen
              har tummat på den svenska arbetsmarknadsmodellen. Tvärtom står
              vi upp för den i Bryssel. Men vi är också medvetna om att det
              inte är den svenska modellen som är norm i resten av Europa. Vi
              är också medvetna om att om arbetsrättsliga frågor förs upp på
              europeisk nivå är det inte säkert att det är vår modell som kommer
              att vinna eller få mest stöd. Tvärtom skulle vi få backa på en
              del punkter, och det är väl ingen här inne som vill.
            </seg>
          </u>
          <u xml:id="i-1455f1da2cffa55c-569" prev="i-1455f1da2cffa55c-565" who="Q429001">
            <seg xml:id="i-NLSkmJMyfTFLzFR7waUEBb">
              Det har varit en intensiv debatt i kammaren om lex Laval och
              kollektivavtalen. Jag tänkte upprepa för lyssnarna, tittarna och
              politikerna här i kammaren vilka krav som facket kan ställa på
              dem som är utstationerade och kommer hit och jobbar. Det gäller
              den hårda kärnan. Lex Laval reglerar exempelvis den längsta arbetstiden,
              den kortaste vilotiden, semesterdagar – betalda förstås – minimilön,
              säkerhet, hälsa, hygien, skyddsåtgärder för gravida, likabehandling,
              icke-diskriminering. Det är alla krav som kan ställas och där
              facket har en fantastiskt viktig roll att vara vakthund. Man ska
              inte påstå att facket inte kan ställa krav.
            </seg>
          </u>
          <u xml:id="i-1455f1da2cffa55c-570" prev="i-1455f1da2cffa55c-565" who="Q429001">
            <seg xml:id="i-N77FFmjMqGnaXAk37HVXYB">
              Jag återkommer med visstidsärendet i nästa inlägg.
            </seg>
          </u>
          <note type="speaker" xml:id="i-DYKzQrPvVwcEAQvDfWbnsb">
            Anf. 72 MARIE GRANLUND (S) replik:
          </note>
          <u xml:id="i-1455f1da2cffa55c-571" next="i-1455f1da2cffa55c-575" who="Q3373324">
            <seg xml:id="i-917TJP1BLvdRJCstL8xMB4">
              Fru talman! Det är viktigt att inte ha den ordning som gäller
              i dag på arbetsmarknaden med den osäkerhet som finns för visstidsanställningar.
              Det är en fruktansvärd situation för många – just att de inte
              kan styra sina egna liv.
            </seg>
          </u>
          <u xml:id="i-1455f1da2cffa55c-572" prev="i-1455f1da2cffa55c-571" who="Q3373324">
            <seg xml:id="i-Bv1mHXHyxez3yME1wFhfVK">
              Vår arbetsmarknadsmodell har diskuterats mycket. Antingen far
              den borgerliga sidan medvetet med osanning eller så är man så
              totalt ointresserad av arbetsmarknadsfrågor att man helt enkelt
              inte kan dem. Jag vet inte riktigt vilket som är värst, men det
              är bekymmersamt när man hävdar att det går att ställa krav i kollektivavtal
              för utstationerad arbetskraft – vilket inte går att göra.
            </seg>
          </u>
          <u xml:id="i-1455f1da2cffa55c-573" prev="i-1455f1da2cffa55c-571" who="Q3373324">
            <seg xml:id="i-HXDFmALTWsFXqo8Crcnt16">
              Jag skulle vilja att statsrådet på regeringens vägnar säger vad
              Lavaldomen innebär. Kan statsrådet förklara vad domen innebär
              eftersom det inte råder några problem? I samband med domslutet
              hurrade många för att domslutet blev som det blev. Det var Moderaterna,
              Svenskt Näringsliv, Moderata Ungdomsförbundet och så vidare. Någonting
              måste domen ändå ha betytt. Det skulle vara bra att få en redogörelse
              för vad Lavaldomen innebär.
            </seg>
          </u>
          <u xml:id="i-1455f1da2cffa55c-574" prev="i-1455f1da2cffa55c-571" who="Q3373324">
            <seg xml:id="i-MY4PXF9jUqb2VuCGwG4bjZ">
              Birgitta Ohlsson ska i nästa replik svara på frågan om visstidsanställningar.
              Jag skulle också vilja ställa en fråga om bolagsstyrelser.
            </seg>
          </u>
          <u xml:id="i-1455f1da2cffa55c-575" prev="i-1455f1da2cffa55c-571" who="Q3373324">
            <seg xml:id="i-QYvphoBjibptY4Htt2tehv">
              Det klart att det inte är den största jämställdhetspolitiska
              åtgärd som finns. Men man kan inte komma ifrån att bolagsstyrelser
              fattar mängder av viktiga beslut. Enligt socialdemokratins uppfattning
              är blandade styrelser det bästa för tillväxten. Jag skulle vilja
              fråga statsrådet varför regeringen inte driver den frågan.
            </seg>
          </u>
          <note type="speaker" xml:id="i-Trh38b7GuQkiqf12Z4j3FL">
            Anf. 73 Statsrådet BIRGITTA OHLSSON (FP) replik:
          </note>
          <u xml:id="i-1455f1da2cffa55c-576" next="i-1455f1da2cffa55c-581" who="Q429001">
            <seg xml:id="i-CGCfzr4Me7NGcwBbfNLyCq">
              Fru talman! Vad gäller kvotering till bolagsstyrelser, om man
              är för det eller inte, är det en sak som är väldigt tydlig och
              klar: Det är inte någonting som Europeiska unionen ska besluta
              om. Det ska man i så fall besluta om i den här kammaren. Där måste
              man vara glasklar.
            </seg>
          </u>
          <u xml:id="i-1455f1da2cffa55c-577" prev="i-1455f1da2cffa55c-576" who="Q429001">
            <seg xml:id="i-5EiCcCRBnniuoXo76PamE8">
              Fru talman! När det handlar om visstidsanställda, en fråga som
              har varit uppe, vet Marie Granlund att vi har fått kritik från
              kommissionen. Regeringen kommer att svara i juni i år, 2014. Vi
              tycker i regeringen att de tidsbegränsade anställningarna kan
              vara en viktig bro in på arbetsmarknaden, inte minst för unga
              personer och personer som har befunnit sig väldigt långt från
              arbetsmarknaden. Sverige tillhör de länder som haft det största
              flödet i hela unionen från visstidsanställningar till fasta jobb.
              Vi tycker att kritiken om att reglerna har missbrukats är något
              överdriven.
            </seg>
          </u>
          <u xml:id="i-1455f1da2cffa55c-578" prev="i-1455f1da2cffa55c-576" who="Q429001">
            <seg xml:id="i-UmXkGLHnavVbRYTHd8hRe2">
              Klart är att vi måste svara till kommissionen, och vi kommer
              att göra det, inte speciellt långt från nu utan i juni 2014.
            </seg>
          </u>
          <u xml:id="i-1455f1da2cffa55c-579" prev="i-1455f1da2cffa55c-576" who="Q429001">
            <seg xml:id="i-C4re5vydJX7zV5ojC2zgTR">
              Vad gäller den svenska arbetsmarknadsmodellen läste jag upp tidigare
              vad konsekvenserna har blivit. Det handlar om 6 000 individer
              som är utstationerade i dag, så det är en väldigt liten del. De
              flesta utländska medborgare som kommer från andra EU-länder jobbar
              i Sverige för svenska företag och följer svenska regler. Som jag
              läste upp vad gäller de andra reglerar den hårda kärnan, de krav
              som kan ställas, väldigt mycket av det som är det viktigaste i
              kollektivavtalen.
            </seg>
          </u>
          <u xml:id="i-1455f1da2cffa55c-580" prev="i-1455f1da2cffa55c-576" who="Q429001">
            <seg xml:id="i-NKoNVEBkZhBPeheiSx2YUN">
              Vi kan säga att vi inte sett någon lönedumpning i vårt land sedan
              lex Laval kom till. Reallönerna inom till exempel Byggnads har
              höjts under perioden. Det är viktigt att se att det inte blivit
              sådana konsekvenser som många varnade för. Det är oerhört tydligt.
            </seg>
          </u>
          <u xml:id="i-1455f1da2cffa55c-581" prev="i-1455f1da2cffa55c-576" who="Q429001">
            <seg xml:id="i-EE4qVFKKDwxHitD2W6a78S">
              Självklart ska alla som jobbar i Sverige ha sjysta arbetsvillkor
              oavsett om de kommer från Varberg eller Warszawa. Men det är också
              viktigt att se vad lex Laval har inneburit för den fria rörligheten
              och öppenheten.
            </seg>
          </u>
          <note type="speaker" xml:id="i-7Z29oWKettN3rpSJLMBcXk">
            Anf. 74 JOHNNY SKALIN (SD) replik:
          </note>
          <u xml:id="i-1455f1da2cffa55c-582" next="i-1455f1da2cffa55c-586" who="Q6328008">
            <seg xml:id="i-2omktLLcidWV7APyKGx56g">
              Fru talman! Jag skulle vilja sammanfatta den här debatten, och
              jag tycker att det passar alldeles utmärkt när vi nu har EU-ministern
              i talarstolen.
            </seg>
          </u>
          <u xml:id="i-1455f1da2cffa55c-583" prev="i-1455f1da2cffa55c-582" who="Q6328008">
            <seg xml:id="i-TmuRNRJHw9cAfMwEX2R6g8">
              I debatten har det urskiljts två olika inriktningar. Dels finns
              de politiska partier som vill utveckla unionen och överstatligheten,
              dels de partier som vill motverka överstatligheten och till och
              med ta tillbaka makt till Sverige. Vi tillhör dem som vill ta
              tillbaka makt till Sverige. Vi vill begränsa den fria rörlighetens
              avarter genom att ställa krav på att de människor som rör sig
              över gränserna kan försörja sig själva. Birgitta Ohlsson nämnde
              att det finns undersökningar som visar att rörligheten innebär
              en vinst. Är det en vinst att 34,9 procent av de människor som
              kommer till Sverige måste söka socialhjälp? Jag hävdar att så
              inte är fallet.
            </seg>
          </u>
          <u xml:id="i-1455f1da2cffa55c-584" prev="i-1455f1da2cffa55c-582" who="Q6328008">
            <seg xml:id="i-Dgv3uPYdr9sW2R6tsGWNFr">
              Vi vill ta tillbaka makt. Det är precis det som EU-kommissionen
              uppmanade det här parlamentet att diskutera inför valet. Det handlar
              alltså inte om att vi ska diskutera välfärd, höger- eller vänsterpolitik
              eller någonting liknande utan normgivningsmakt. Det är det som
              vi ska diskutera, tycker jag. Jag tycker också att vi ska kunna
              diskutera frågan om att kunna upprätthålla ett gränsskydd för
              att skydda Sveriges gränser mot gränsöverskridande kriminalitet,
              att kunna registrera långtradarchaufförer som rör sig över gränserna
              och motverka lönedumpning.
            </seg>
          </u>
          <u xml:id="i-1455f1da2cffa55c-585" prev="i-1455f1da2cffa55c-582" who="Q6328008">
            <seg xml:id="i-U3tfxvgzVu6hwaGi8VotDK">
              Vi vill däremot inte ha ett socialt protokoll, men vi är för
              att riva upp utstationeringsdirektivet för att inte låta det europeiska
              folket därigenom besluta hur den svenska välfärdsmodellen och
              den svenska arbetsmarknadsmodellen ska se ut.
            </seg>
          </u>
          <u xml:id="i-1455f1da2cffa55c-586" prev="i-1455f1da2cffa55c-582" who="Q6328008">
            <seg xml:id="i-583Z7nTpXBM6otvctfRVy1">
              Det är det här som skiljer ut oss gentemot andra politiska partier
              i den här kammaren. Vi står upp för folket, vi står upp för självbestämmandet
              och vi vill låta makten utgå från folket. Övriga partier, framför
              allt Folkpartiet och utnämnd EU-minister, står för det motsatta.
              Det kan jag endast beklaga.
            </seg>
          </u>
          <note type="speaker" xml:id="i-HNuxKnoF9jBkmLQ7o98jST">
            Anf. 75 Statsrådet BIRGITTA OHLSSON (FP) replik:
          </note>
          <u xml:id="i-1455f1da2cffa55c-587" next="i-1455f1da2cffa55c-591" who="Q429001">
            <seg xml:id="i-PZhSzbD3ZBogXaZzfMzpA1">
              Fru talman! Det är ingen hemlighet att Sverigedemokraterna är
              ett parti med rötter i den bruna rörelsen och det parti som står
              längst från mitt parti, Folkpartiet liberalerna, som är sanna
              internationalister. Det är ingen hemlighet att vi står långt från
              varandra i både värderingar och synen på öppenhet och Europa.
            </seg>
          </u>
          <u xml:id="i-1455f1da2cffa55c-588" prev="i-1455f1da2cffa55c-587" who="Q429001">
            <seg xml:id="i-VmPuKmaTmEK3VgKTUKkxP5">
              Fru talman! Efter den långa dragningen från Johnny Skalin om
              SD:s politik tycker jag att det är bra om vi kan få klara och
              tydliga besked. För några dagar sedan var det partiledardebatt
              i kammaren då Johnny Skalins partiledare Jimmie Åkesson blev tydligt
              utfrågad av Göran Hägglund i frågan vad ni väljer för samarbete
              om ni kommer in i Europaparlamentet.
            </seg>
          </u>
          <u xml:id="i-1455f1da2cffa55c-589" prev="i-1455f1da2cffa55c-587" who="Q429001">
            <seg xml:id="i-WQhk5WKTV8i2Px1BCiavHh">
              Jag tycker att det är väldigt intressant att ni duckar gång på
              gång. Jag förstår såklart varför. Ni vill inte visa vilka ni tänker
              samarbeta med. Det må vara det islamofobiska Front National, lett
              av Marine Le Pen. Det må vara lika islamofobiska Frihetspartiet
              med Geert Wilders som partiledare. Men ni måste deklarera för
              svenska folket före valdagen vilka ni ska samarbeta med. Det handlar
              om demokratisk anständighet. Alla andra partier i denna kammare
              gör det tydligt, också de uppstickare som finns och som kan ha
              chansen att komma in.
            </seg>
          </u>
          <u xml:id="i-1455f1da2cffa55c-590" prev="i-1455f1da2cffa55c-587" who="Q429001">
            <seg xml:id="i-9g4haVkfCA4BtYNwiaM8eX">
              Jag minns precis hur det var förra gången vi hade val till Europaparlamentet
              för fem år sedan. Då var det Piratpartiet som var i samma situation
              men som gick ut och tydligt sade att de ville tillhöra den gröna
              gruppen. Det var en varudeklaration inför eventuella väljare.
            </seg>
          </u>
          <u xml:id="i-1455f1da2cffa55c-591" prev="i-1455f1da2cffa55c-587" who="Q429001">
            <seg xml:id="i-Lh5yEdSA32HRvU1fvMtnyb">
              Jag förstår inte varför ni inte kan vara tydliga på den punkten.
              Ge ett besked, Johnny Skalin! Ska inte svenska folket få veta
              det? Det handlar om att vara demokratiskt tydlig. Du tycker att
              demokratin är viktig, Johnny Skalin. Det sade du i ditt förra
              inlägg.
            </seg>
          </u>
          <note type="speaker" xml:id="i-SECt7wj3TXLN81cD9cv4ac">
            Anf. 76 JOHNNY SKALIN (SD) replik:
          </note>
          <u xml:id="i-1455f1da2cffa55c-592" next="i-1455f1da2cffa55c-596" who="Q6328008">
            <seg xml:id="i-K2T2N1eANgdXD5Hhsg6VZq">
              Fru talman! Jag tycker att jag är jättetydlig med att beskriva
              vår politik. Vi är för samarbete och mot överstatlighet. Vi menar
              att det går att samarbeta inom Europa utan att instifta olika
              överstatliga institutioner som Folkpartiet och övriga partier
              här har bejakat och bistått.
            </seg>
          </u>
          <u xml:id="i-1455f1da2cffa55c-593" prev="i-1455f1da2cffa55c-592" who="Q6328008">
            <seg xml:id="i-Xmf6fHDcZ3E7dZd4LzHE1H">
              Jag tycker inte att vi behöver en gemensam myndighet för utrikes
              frågor. Jag tycker inte att vi behöver en bankunion som ska ställa
              krav på hur vi i Sverige ska styra vår ekonomi. Det är precis
              vad man kommer att göra om vi går med i en bankunion efter den
              folkomröstning som Birgitta Ohlsson vill utlysa. Däremot vill
              hon inte utlysa en folkomröstning för att ta reda på om hon har
              stöd hos det svenska folket för den enorma maktöverföring som
              hon har stått för och står för varje vecka som EU-minister.
            </seg>
          </u>
          <u xml:id="i-1455f1da2cffa55c-594" prev="i-1455f1da2cffa55c-592" who="Q6328008">
            <seg xml:id="i-4wVNKziBFPx8JArsfJTPoB">
              Jag vill uppmana dem som fortfarande tvekar om vilket parti de
              ska rösta på i kommande val att betänka det faktum att Folkpartiet
              är det parti av regeringspartierna i Sveriges riksdag som verkligen
              besitter makten i EU. Vi har en EU-kommissionär som heter Cecilia
              Malmström, som driver fram migrationsfrågorna på europeisk nivå,
              framgångsrikt dessutom, dock inte lika framgångsrikt i EU-parlamentet.
              Men där börjar Folkpartiets representant Cecilia Wikström röra
              på sig och driva på för en utveckling av en gemensam invandringspolitik
              på europeisk nivå.
            </seg>
          </u>
          <u xml:id="i-1455f1da2cffa55c-595" prev="i-1455f1da2cffa55c-592" who="Q6328008">
            <seg xml:id="i-5MS3kDfCtvhrvarwWmPVXG">
              Jag beklagar den här utvecklingen. Jag är för ett demokratiskt
              Europa, demokratiernas Europa, ett nationernas Europa där man
              samarbetar gränsöverskridande i frågor som alla är överens om.
            </seg>
          </u>
          <u xml:id="i-1455f1da2cffa55c-596" prev="i-1455f1da2cffa55c-592" who="Q6328008">
            <seg xml:id="i-ExTXgSx8fbQbovkBiZ9PVa">
              Vilka partier ska vi samarbeta med? Som Birgitta Ohlsson nämnde
              i sitt anförande stormar partier fram i Europa som har en EU-kritisk
              agenda. Det kommer att väljas in nya partier med en EU-kritisk
              agenda som vi ännu inte har sett i Europaparlamentet. Andra partier
              kommer att stärkas. Skulle vi redan här och nu säga exakt vilken
              partigrupp vi ska ingå i har vi sålt ut vår egen förhandlingsposition.
              Jag menar att det är en ganska olycklig väg för oss att gå, eftersom
              vår utgångspunkt är att få så mycket inflytande som möjligt.
            </seg>
          </u>
          <note type="speaker" xml:id="i-VPHMHXwhrR6fSiQPDPLsNr">
            Anf. 77 Statsrådet BIRGITTA OHLSSON (FP) replik:
          </note>
          <u xml:id="i-1455f1da2cffa55c-597" next="i-1455f1da2cffa55c-602" who="Q429001">
            <seg xml:id="i-7TcUdvAZSV543m4LddKA24">
              Fru talman! Vi kan åter konstatera att Sverigedemokraternas Europapolitik
              består av trångsynthet, stängda gränser och ett Europa som skulle
              isolera sig. Det är inte framtidens väg över huvud taget.
            </seg>
          </u>
          <u xml:id="i-1455f1da2cffa55c-598" prev="i-1455f1da2cffa55c-597" who="Q429001">
            <seg xml:id="i-KM26RX7tvJ6KFSP4kk6bdr">
              Jag är väldigt stolt över vad liberala medsystrar, oavsett om
              de heter Cecilia Wikström eller Cecilia Malmström, har uträttat
              i Europaparlamentet och EU-kommissionen. De står för det liberala
              och öppna Europa. Med ert Europa får vi stoppad utvidgning, stängda
              gränser och med det en ekonomi som kommer att haverera i det långa
              loppet.
            </seg>
          </u>
          <u xml:id="i-1455f1da2cffa55c-599" prev="i-1455f1da2cffa55c-597" who="Q429001">
            <seg xml:id="i-5x7XfrhQvMaKsf26EDspm5">
              Jag tycker att det är sorgligt att Sverigedemokraterna fortsätter
              med sin mörkläggning gentemot det svenska folket genom att inte
              ge besked i frågan om grupptillhörighet. Hur skulle det se ut
              om partierna i svenska riksdagen inte var tydliga med vilket regeringsalternativ
              de vill ha till hösten? Alla måste vi deklarera det tydligt i
              debatter. Men ni vägrar att göra det, och det finns en tanke bakom.
            </seg>
          </u>
          <u xml:id="i-1455f1da2cffa55c-600" prev="i-1455f1da2cffa55c-597" who="Q429001">
            <seg xml:id="i-TKfJoi93WXsR1ZCJoptFm">
              Då får väl vi förutsätta att det kommer att vara Marine Le Pen,
              ett parti där höga företrädare har blivit fällda för hets mot
              folkgrupp genom åren för att de förnekat Förintelsen, ett parti
              som har en smutsig, obehaglig, vidrig, islamofobisk propaganda,
              eller för den delen Geert Wilders parti, Frihetspartiet i Holland,
              som har precis samma politiska agenda. De finns.
            </seg>
          </u>
          <u xml:id="i-1455f1da2cffa55c-601" prev="i-1455f1da2cffa55c-597" who="Q429001">
            <seg xml:id="i-NuHiG7VvfFrsR1FEXyZE6q">
              Det är ingen här inne som hävdar att ni skulle samverka med grekiska
              nynazister som Gyllene gryning eller högerextremistiska Jobbik
              från Ungern. Du skjuter gärna in dig på dem, även om ditt parti
              också har ett nynazistiskt förflutet. Kom ihåg att det var Anders
              Klarström som ledde partiet i början av 1990-talet!
            </seg>
          </u>
          <u xml:id="i-1455f1da2cffa55c-602" prev="i-1455f1da2cffa55c-597" who="Q429001">
            <seg xml:id="i-W4v21XY4mCj3yru1CVkHZC">
              Sverigedemokraternas ungdomsförbund är tydligt och rakt med var
              man hör hemma. Det vore på tiden att moderpartiet också vågade
              vara demokratiskt transparenta på den fronten. Det tycker jag
              att svenska folket bör få reda på, så att de vet vad de röstar
              på.
            </seg>
          </u>
          <note type="speaker" xml:id="i-EmcKkkduK2NEmCbcXTZLHJ">
            Anf. 78 JULIA KRONLID (SD):
          </note>
          <u xml:id="i-1455f1da2cffa55c-603" next="i-1455f1da2cffa55c-625" who="Q4959972">
            <seg xml:id="i-89rKhzstWTotSXBvtj8JCi">
              Fru talman! Jag vill börja med att vara tydlig och säga att vi
              står bakom samtliga våra 15 reservationer i detta betänkande,
              men för tids vinnande väljer jag att yrka bifall till reservationerna
              1, 5, 12, 28 och 38.
            </seg>
          </u>
          <u xml:id="i-1455f1da2cffa55c-604" prev="i-1455f1da2cffa55c-603" who="Q4959972">
            <seg xml:id="i-HRHLNW4PLKdiBPzevXUkNR">
              Min kollega Johnny Skalin har redan på ett föredömligt sätt redogjort
              för vår kritik mot den överstatliga inriktning som finns i EU
              och på vilket sätt vi vid ett inträde i EU- parlamentet kommer
              att arbeta för att försvara Sveriges rätt till självständighet
              och motarbeta ytterligare maktförskjutning till EU.
            </seg>
          </u>
          <u xml:id="i-1455f1da2cffa55c-605" prev="i-1455f1da2cffa55c-603" who="Q4959972">
            <seg xml:id="i-BMa81FzhK1ZRAoBEsFkxyk">
              En annan stor fråga inom EU är utrikespolitiken. I de fall som
              det finns ett behov av en gemensam linje ska – så som sker i dag
              – detta beslut fattas med konsensus mellan medlemsländerna. Det
              vi däremot är väldigt kritiska till är att EU har byggt upp en
              egen utrikestjänst med en egen utrikesrepresentant. Vi menar att
              detta pekar på och stakar ut en riktning mot en fullvärdig EU-stat
              med en utrikesminister som tar över all utrikespolitik och försvagar
              varje självständig medlemsstats rätt till att föra sin utrikespolitik
              i förhållande till tredje land. Vi menar att det är fullt tillräckligt
              att utrikesministrarna i EU möts vid behov av gemensamma ståndpunkter
              och att dessa möten förbereds i varje medlemsland.
            </seg>
          </u>
          <u xml:id="i-1455f1da2cffa55c-606" prev="i-1455f1da2cffa55c-603" who="Q4959972">
            <seg xml:id="i-RieJDwTtHvEaNShJ8uNZGB">
              Vi anser också att Sverige inom FN-systemet ska ha all rätt att
              föra sin egen talan. År 2011 antogs en resolution som ger EU:s
              representanter rätt att framföra sina ståndpunkter i FN:s generalförsamling.
              Ett exempel på konsekvensen av detta är de pågående förhandlingarna
              inför de nya utvecklingsmålen efter 2015 som ska ersätta nuvarande
              millenniemål. Då ska först EU enas om en gemensam linje som sedan
              ska gälla i de mellanstatliga förhandlingarna i FN. Sverige får
              alltså inte föra fram sin talan i dessa förhandlingar trots att
              vi är fullvärdiga medlemmar som en stat och EU inte är det. När
              EU har enats om en linje är det den som gäller.
            </seg>
          </u>
          <u xml:id="i-1455f1da2cffa55c-607" prev="i-1455f1da2cffa55c-603" who="Q4959972">
            <seg xml:id="i-9KEukWot5ZyVoP1Md2unMW">
              Därför menar vi att EU:s förstärkta rätt att föra talan i FN
              ska upphävas eller åtminstone begränsas för att inte inskränka
              medlemsstaternas rätt att framföra sina åsikter i FN:s generalförsamling.
            </seg>
          </u>
          <u xml:id="i-1455f1da2cffa55c-608" prev="i-1455f1da2cffa55c-603" who="Q4959972">
            <seg xml:id="i-LGrvLukrsnKnqusSatfeUw">
              Fru talman! När det gäller den konkreta utrikespolitiken i EU
              har vi i betänkandet hänvisat till våra ställningstaganden i EU-nämnden.
              Ett exempel på detta är Syrienkonflikten och den svåra humanitära
              situation som råder för flyktingar från Syrien. I det sammanhanget
              brukar vi ofta föra fram synpunkten att Sverige och EU har fel
              fokus för att kunna komma till rätta med den svåra situationen.
              En sak är vi överens om, att det är bra att Sverige tar ett stort
              ansvar i jämförelse med andra länder vad gäller just FN:s kvotflyktingar,
              och det vore bra om fler länder i EU också tog ett större ansvar
              där.
            </seg>
          </u>
          <u xml:id="i-1455f1da2cffa55c-609" prev="i-1455f1da2cffa55c-603" who="Q4959972">
            <seg xml:id="i-9mma1bHpYQeh3EkN2LTFoV">
              Men vi kan inte komma ifrån att detta skulle hjälpa bara en väldigt
              liten del. Birgitta Ohlsson sade tidigare att om alla länder tog
              emot lika många flyktingar som Sverige gör skulle detta hjälpa
              100 000 flyktingar. Då ska man komma ihåg att det är två miljoner
              människor som har flytt från Syrien, och de allra flesta av dem
              befinner sig i närområdet. Det är sex miljoner som är kvar, och
              det är därför som vi arbetar för humanitärt tillträde till dessa
              människor, men det skulle ändå bara hjälpa en liten del.
            </seg>
          </u>
          <u xml:id="i-1455f1da2cffa55c-610" prev="i-1455f1da2cffa55c-603" who="Q4959972">
            <seg xml:id="i-4a6dxdoYdpoQtEoz5jnyb5">
              Den stora mängd flyktingar som inte kan ta sig till Europa blir
              inte hjälpta av att vi försöker hitta vägar för att ta emot några
              fler. Länder som Jordanien eller till exempel den kurdiska delen
              av Irak blir inte heller hjälpta av det. Det som behövs här är
              att vi fokuserar mer på hur vi ska kunna rikta resurserna dit
              där de bäst behövs, och det är i närområdet. Vi kan inte komma
              ifrån att de flesta befinner sig där.
            </seg>
          </u>
          <u xml:id="i-1455f1da2cffa55c-611" prev="i-1455f1da2cffa55c-603" who="Q4959972">
            <seg xml:id="i-Eum3mnmVB3jsWxQqdaUqqM">
              Sverige har bidragit humanitärt, och det är väldigt bra. Det
              är jag stolt över, men jag är inte stolt över den prioritering
              som Sveriges regering har gjort. I Sveriges biståndsbudget för
              2014 har man avsatt ungefär 5 miljarder för asylmottagning i Sverige,
              och 230 miljoner har avsatts för humanitärt stöd till flyktingar
              från Syrien som befinner sig i närområdet. Det finns också ett
              årligt stöd till UNHCR på 600 miljoner.
            </seg>
          </u>
          <u xml:id="i-1455f1da2cffa55c-612" prev="i-1455f1da2cffa55c-603" who="Q4959972">
            <seg xml:id="i-Ahk7g9tcGC5vf39duvCvDG">
              Vi i Sverigedemokraterna har föreslagit 1 miljard utöver regeringens
              budget och 5 ½ miljard för budgetperioden till UNHCR, för vi ser
              var behoven finns.
            </seg>
          </u>
          <u xml:id="i-1455f1da2cffa55c-613" prev="i-1455f1da2cffa55c-603" who="Q4959972">
            <seg xml:id="i-FMyJHBFxTbCfuUgKaSDwuu">
              Trots att vi tycker att Sverige bidrar alldeles för lite till
              närområdet är Sverige det land i dag som per capita bidrar mest
              jämfört med andra europeiska länder. Där vill vi uppmana fler
              länder i Europa att bidra generöst. Givetvis ska alla länder få
              besluta över sin egen biståndspolitik och migrationspolitik, men
              är det någonting som vi ska rikta in oss på är det ju detta, om
              vi vill påverka migrationspolitiken inom EU.
            </seg>
          </u>
          <u xml:id="i-1455f1da2cffa55c-614" prev="i-1455f1da2cffa55c-603" who="Q4959972">
            <seg xml:id="i-Dg3BoFb9nk22PyZnajnaSm">
              För att jag ville skaffa mig en egen uppfattning om hur situationen
              ser ut har jag nyligen besökt Jordanien och träffat flyktingfamiljer
              såväl i flyktinglägret Zaatari som inne i Jordanien och på registreringscentret
              i Amman. Jag har sett att dessa människors överlevnad hänger på
              att det finns tillräckligt med resurser. Jag har också sett vilket
              oerhört imponerande arbete som UNHCR utför. Dessa människors möjlighet
              att ta sig till Europa är ju så gott som obefintlig. Det handlar
              kanske inte om systemet, utan det handlar om deras ekonomiska
              resurser.
            </seg>
          </u>
          <u xml:id="i-1455f1da2cffa55c-615" prev="i-1455f1da2cffa55c-603" who="Q4959972">
            <seg xml:id="i-3HxBYCkci6hJk92A3eak2a">
              Några som vi träffade längtade varje dag efter att få återvända
              till sitt hemland. Ska vi då verkligen säga att det enda sättet
              som vi vill hjälpa till på är att fler människor ska ta sig hela
              vägen till Europa, när de varje dag längtar efter att ta sig tillbaka
              till hemlandet? Ska vi inte hjälpa dem på det mest humana sättet?
            </seg>
          </u>
          <u xml:id="i-1455f1da2cffa55c-616" prev="i-1455f1da2cffa55c-603" who="Q4959972">
            <seg xml:id="i-7Zfguc6VkaSy2hhVafQU2E">
              Vi blir anklagade för att vara inhumana. Jag anser det vara inhumant
              att satsa så stora resurser på att hjälpa en så liten del av flyktingarna
              i stället för att satsa de största resurserna där den största
              delen av flyktingarna befinner sig.
            </seg>
          </u>
          <u xml:id="i-1455f1da2cffa55c-617" prev="i-1455f1da2cffa55c-603" who="Q4959972">
            <seg xml:id="i-N1eAFeUY8n95ya5ZWwBboo">
              Jag deltog nyligen i en debatt där samtliga partier sade att
              de är stolta över att Sverige tar emot flest flyktingar. Jag ser
              det som väldigt begränsat att ha den synen. Jag är stolt över
              att tillhöra ett parti som vill hjälpa flest människor. Det är
              det som är viktigt för mig. Vi ska hjälpa på båda sätt. Vi ska
              ta emot kvotflyktingar och försvara asylrätten, men fokus måste
              vara att hjälpa flest, och vi anser att det är vår politik som
              gör det.
            </seg>
          </u>
          <u xml:id="i-1455f1da2cffa55c-618" prev="i-1455f1da2cffa55c-603" who="Q4959972">
            <seg xml:id="i-XbST5SgsXBTUHu6kDRLcWM">
              Fru talman! Jag vill också säga något om konflikten i Ukraina.
              Det finns en stor enighet i riksdagen om hur viktigt det är att
              vara tydlig gentemot Ryssland vad gäller den inskränkning i Ukrainas
              rätt till suveränitet och territoriell integritet som Rysslands
              agerande och annekteringen av Krim har inneburit. Situationen
              i östra Ukraina med ökad våldsupptrappning är såklart djupt oroande,
              och det är av stor vikt att båda parter i konflikten gör sitt
              för att minska spänningarna. Vi måste uppmana till politiska och
              diplomatiska lösningar på den här konflikten.
            </seg>
          </u>
          <u xml:id="i-1455f1da2cffa55c-619" prev="i-1455f1da2cffa55c-603" who="Q4959972">
            <seg xml:id="i-Ho5NaH92Kr8evF6PyfNg8j">
              I förhållandet till Ukraina anser jag det också vara av stor
              vikt att inte vara naiv. Vi ska stödja Ukrainas rätt till suveränitet
              gentemot Ryssland, men EU måste också ställa tydliga krav på regeringen
              i Kiev. Vi kan inte, som vår utrikesminister Carl Bildt, blunda
              för att det mycket extrema partiet Svoboda finns representerat
              i regeringen där företrädare bland annat har hyllat Förintelsen,
              brukat våld i parlamentet och misshandlat chefen för statstelevisionen,
              och man står för mycket extrema åsikter. Här har Sverigedemokraterna
              varit väldigt tydliga med att sådana åsikter är oacceptabla. Vi
              måste ställa krav och ta avstånd från den typen av åsikter, men
              där har vår utrikesminister Carl Bildt och våra regeringsföreträdare
              inte varit särskilt tydliga. Vi har hört sådana uttalanden som
              till exempel att de är demokrater som vi.
            </seg>
          </u>
          <u xml:id="i-1455f1da2cffa55c-620" prev="i-1455f1da2cffa55c-603" who="Q4959972">
            <seg xml:id="i-TWuXV58LzGg4v9sVnJtupA">
              Fru talman! Avslutningsvis vill jag säga något om konflikten
              mellan Israel och Palestina. Jag tycker att det är olyckligt att
              EU har slagit in på en väg i konflikten där man inte missar en
              enda chans att kritisera Israel, men gång på gång förnekar man
              och blundar för de stora brister som finns i den palestinska myndigheten.
            </seg>
          </u>
          <u xml:id="i-1455f1da2cffa55c-621" prev="i-1455f1da2cffa55c-603" who="Q4959972">
            <seg xml:id="i-PPaBR7ZR3Ufp8HSD9JRKtd">
              Att Hamas på Gazaremsan är terrorister är välkänt, och deras
              inriktning – de är i alla fall ärliga med vad de står för. Vi
              menar att det är mycket naivt att tro att de på kort tid kommer
              att lägga ned sina vapen och ändra sina stadgar om att förinta
              Israel bara för att samarbeta med Fatah och den palestinska myndigheten,
              som nu är aktuellt. Vi tror att kraven här måste vara extremt
              tydliga. Jag vill inte alls välkomna något sådant samarbete om
              vi inte ser att Hamas verkligen menar allvar med sin förändring.
            </seg>
          </u>
          <u xml:id="i-1455f1da2cffa55c-622" prev="i-1455f1da2cffa55c-603" who="Q4959972">
            <seg xml:id="i-9i3JPckPhZGh6AfXMmRDEb">
              Det är samtidigt viktigt att komma ihåg att den palestinska myndigheten
              inte heller är den bästa förebilden. De visar en bild utåt och
              en annan inåt. De säger utåt att de inte förespråkar terrorism,
              men samtidigt belönar de terrorister som har utfört dåd med stora
              summor. De kan döpa sportevenemang för barn efter terrorister.
            </seg>
          </u>
          <u xml:id="i-1455f1da2cffa55c-623" prev="i-1455f1da2cffa55c-603" who="Q4959972">
            <seg xml:id="i-JQenLNFv8gz2tCWhLitufD">
              Om EU nu ska lägga sig i denna konflikt mellan Israel och Palestina
              bör man ha en mer nykter syn på vad som sker, och inte på samma
              naiva sätt som i dag med stora belopp ekonomiskt och politiskt
              stödja den palestinska myndigheten.
            </seg>
          </u>
          <u xml:id="i-1455f1da2cffa55c-624" prev="i-1455f1da2cffa55c-603" who="Q4959972">
            <seg xml:id="i-JG4XACuvHytcH8vbGnDfgN">
              Sverigedemokraterna vill att Sverige ska tala med en stark och
              demokratisk röst i världen och vill inte att vi helt ska lägga
              ned vår egen utrikespolitik för att överlämna detta åt EU.
            </seg>
          </u>
          <u xml:id="i-1455f1da2cffa55c-625" prev="i-1455f1da2cffa55c-603" who="Q4959972">
            <seg xml:id="i-CtkEmfWoxbDLcQ9pta6xky">
              Fru talman! Valet till Europaparlamentet närmar sig med stormsteg.
              Om man nu är EU-kritisk och är trött på EU:s överstatlighet ska
              man inte stanna hemma utan gå och rösta på ett EU-kritiskt alternativ.
              Vi i Sverigedemokraterna vill motverka maktöverföringen till EU,
              minska EU-avgiften, stärka djurskyddet, försvara svenska kollektivavtal,
              värna den svenska kronan och värna Sveriges självständighet på
              riktigt.
            </seg>
          </u>
          <note type="speaker" xml:id="i-Edvr9itYDtF81s9QGntGau">
            Anf. 79 FREDRIK MALM (FP) replik:
          </note>
          <u xml:id="i-1455f1da2cffa55c-626" next="i-1455f1da2cffa55c-631" who="Q3675520">
            <seg xml:id="i-M9TbR9LP7tFkrCim1je5Vq">
              Fru talman! Nu är vi där igen! Det kommer ett långt anförande
              från Sverigedemokraterna om den fruktansvärda humanitära tragedin
              i Syrien med miljoner människor som flyr, och sedan kommer slutsatsen:
              Men kom inte hit! Kom gärna till Jordanien, en miljon, gärna till
              Libanon, en miljon, gärna till irakiska Kurdistan, en kvarts miljon,
              och gärna till Turkiet, en miljon! Men kom för allt i världen
              inte hit!
            </seg>
          </u>
          <u xml:id="i-1455f1da2cffa55c-627" prev="i-1455f1da2cffa55c-626" who="Q3675520">
            <seg xml:id="i-2guxRvSAbZYYVDXf5tobtq">
              Sedan försöker man från Sverigedemokraternas sida twista och
              vrida det till att detta skulle vara någon sorts humanitär ansats,
              lite godare än alla andras.
            </seg>
          </u>
          <u xml:id="i-1455f1da2cffa55c-628" prev="i-1455f1da2cffa55c-626" who="Q3675520">
            <seg xml:id="i-MGsioYvmwHTS3tzpmq5ipv">
              Kommer Julia Kronlid i nästa steg att börja argumentera för att
              Europeiska unionen absolut inte får ha en mer gemensam utrikespolitik?
              Att hela unionen med 28 länder ska tala med en röst i en förhandling
              om klimatet med USA, Kina och Indien vill hon absolut inte. I
              stället ska man prata med 28 spretiga röster och inte kunna enas
              om någonting.
            </seg>
          </u>
          <u xml:id="i-1455f1da2cffa55c-629" prev="i-1455f1da2cffa55c-626" who="Q3675520">
            <seg xml:id="i-5hVDoHBPEeAeKun1DK1ieb">
              Därefter tar hon exemplet Syrien. Ja, men där är det ju just
              så! Om vi tittar på de länder som är programländer för UNHCR,
              de länder som tar emot de syriska flyktingarna, ser vi att det
              inte finns någon gemensam politik i EU, av det enkla skälet att
              UNHCR inte är Europeiska unionen utan ett FN-organ. Det betyder
              att det i dagsläget bara är 9 länder av 28 i Europeiska unionen
              som tar emot kvotflyktingar. Om Sverigedemokraterna fick bestämma
              skulle det väl då bara vara 8, gissar jag.
            </seg>
          </u>
          <u xml:id="i-1455f1da2cffa55c-630" prev="i-1455f1da2cffa55c-626" who="Q3675520">
            <seg xml:id="i-JDxkHE5nAyK5Kw6vpjZgch">
              Det här hänger inte ihop. Man kan inte å ena sidan tårögt tala
              om människor som lider i Syrien medan man å andra sidan vill stänga
              gränsen för de människor som kommer hit. Man kan inte tala om
              att Europa inte ska ha en gemensam utrikes- och säkerhetspolitik
              och sedan hävda att den politik där länder inte samarbetar har
              misslyckats. Det hänger inte ihop, Julia Kronlid.
            </seg>
          </u>
          <u xml:id="i-1455f1da2cffa55c-631" prev="i-1455f1da2cffa55c-626" who="Q3675520">
            <seg xml:id="i-RVhU1CFgVhM1jMR3zahyop">
              Vad vi behöver är förstås ett mer gemensamt samarbete på det
              utrikespolitiska området i Europa för att möta de utmaningar vi
              står inför.
            </seg>
          </u>
          <note type="speaker" xml:id="i-LJdmxbe7ejU6FQrNkn71N5">
            Anf. 80 JULIA KRONLID (SD) replik:
          </note>
          <u xml:id="i-1455f1da2cffa55c-632" next="i-1455f1da2cffa55c-636" who="Q4959972">
            <seg xml:id="i-UUYruSyDuH2kVKoxEQy56L">
              Fru talman! Jag tror att den ende som står här och säger kom
              inte hit är Fredrik Malm. Jag har inte sagt det en enda gång i
              mitt anförande. Det jag har sagt är: Vad ska vi prioritera?
            </seg>
          </u>
          <u xml:id="i-1455f1da2cffa55c-633" prev="i-1455f1da2cffa55c-632" who="Q4959972">
            <seg xml:id="i-2trTBq8RdDXZavdRA1w6g3">
              Jag har sagt om att värna asylrätten: Är det så att människor
              söker asyl ska de givetvis få sin asylrätt prövad. Det vi däremot
              förordar är tillfälliga uppehållstillstånd. Vi vill inte förorda
              att man på förhand ska utlova permanenta uppehållstillstånd till
              alla syrier. Vi tycker inte att man då riktar in sig på att hjälpa
              de mest utsatta.
            </seg>
          </u>
          <u xml:id="i-1455f1da2cffa55c-634" prev="i-1455f1da2cffa55c-632" who="Q4959972">
            <seg xml:id="i-6iAX7MLt7Lj7wsf2XrR5JW">
              Vi har hela tiden varit positiva till kvotflyktingar. Jag tycker
              att det är ett bra system. FN kan göra bedömningen av vilka som
              har behov, som inte kan stanna kvar på grund av en svår situation
              i närområdet och behöver förflyttas. Där är vi positiva, och där
              tycker vi att fler kan ta sitt ansvar.
            </seg>
          </u>
          <u xml:id="i-1455f1da2cffa55c-635" prev="i-1455f1da2cffa55c-632" who="Q4959972">
            <seg xml:id="i-Ciwq5rAxgmZZgTecy87sha">
              Jag pratade om att fler länder borde bidra till UNCHR, och det
              kan vi göra oavsett om vi har en gemensam utrikespolitik eller
              inte. Vi kan uppmuntra fler länder i Europa att ta sitt ansvar
              vad gäller att bidra till FN. Jag ser inte någon motsättning i
              det. Självklart måste vi kunna uppmana: Nu ska vi bidra i en svår
              humanitär situation i närområdet.
            </seg>
          </u>
          <u xml:id="i-1455f1da2cffa55c-636" prev="i-1455f1da2cffa55c-632" who="Q4959972">
            <seg xml:id="i-7wiM9SjbuTi8nwh24Atwgv">
              Fredrik Malm anklagar mig för att vilja twista det här till att
              vara humanitärt. Jag tycker att det märkligaste är att Fredrik
              Malm försöker twista det till att det är humanitärt att satsa
              5 miljarder på asylmottagning för de få som kan ta sig till Sverige
              och 230 miljoner till Syrien. Hur kan Fredrik Malm twista det
              till att vara det mest humanitära sättet att hjälpa flyktingar?
            </seg>
          </u>
          <note type="speaker" xml:id="i-B6Chga8kNaCVceueHUf3yj">
            Anf. 81 FREDRIK MALM (FP) replik:
          </note>
          <u xml:id="i-1455f1da2cffa55c-637" next="i-1455f1da2cffa55c-643" who="Q3675520">
            <seg xml:id="i-KBJzucWvVaWQ2zCtx6e2un">
              Fru talman! Det blir nästan löjeväckande när Sverigedemokraterna,
              som är ett enfrågeparti för att hacka på invandrare och för att
              färre människor ska komma till Sverige, tårögt står i riksdagens
              talarstol och försöker framställa partiet som det mest humanitära
              och de som värnar flyktingarna från Syrien mest. Det går inte
              ihop, Julia Kronlid.
            </seg>
          </u>
          <u xml:id="i-1455f1da2cffa55c-638" prev="i-1455f1da2cffa55c-637" who="Q3675520">
            <seg xml:id="i-Ek4kATKtD2ww3JhykcjdmQ">
              Man kan inte å ena sidan säga att man besökte Jordanien och att
              det var hemskt eftersom där finns en miljon flyktingar från Syrien
              och å andra sidan vilja stoppa de få av Syrienflyktingarna som
              kommer till Europa eller hit.
            </seg>
          </u>
          <u xml:id="i-1455f1da2cffa55c-639" prev="i-1455f1da2cffa55c-637" who="Q3675520">
            <seg xml:id="i-Wetz7fBTBURrMi2TGeoE7i">
              Jag kan upplysa Julia Kronlid om att av de två och en halv miljoner
              syrier som är registrerade flyktingar hos FN:s flyktingkommissariat,
              UNHCR, handlar vidarebosättningskvoten för hela världen i år om
              30 000 personer. Av de 30 000 har man hittills hittat platser
              för 18 000. Av de 18 000 är det 12 000 som ska komma till Europeiska
              unionen. 12 000 människor från Syrien kommer på kvot till Europeiska
              unionen enligt de pledgade platser som man nu har avtalat fram.
            </seg>
          </u>
          <u xml:id="i-1455f1da2cffa55c-640" prev="i-1455f1da2cffa55c-637" who="Q3675520">
            <seg xml:id="i-N1igcA9gSeYqVRDfQ8cfj">
              12 000 personer – det är för övrigt det Sverigedemokraterna kallar
              massinvandring. 12 000 personer kommer till Europeiska unionen,
              där det lever en halv miljard människor. En miljon kommer från
              Syrien till Libanon, där det lever fem miljoner människor.
            </seg>
          </u>
          <u xml:id="i-1455f1da2cffa55c-641" prev="i-1455f1da2cffa55c-637" who="Q3675520">
            <seg xml:id="i-Qzu8rSrx5STFfmSvDTp8PQ">
              Då säger Julia Kronlid: Alla ska tas om hand på plats.
            </seg>
          </u>
          <u xml:id="i-1455f1da2cffa55c-642" prev="i-1455f1da2cffa55c-637" who="Q3675520">
            <seg xml:id="i-MxnGmTFevRSGJimZj46y96">
              Och vad jag säger som liberal är: Alla ska inte komma hit. Det
              är inte det vi säger. Vi har en reglerad invandring. Men vad vi
              säger är att när de ganska få människor från Syrien – som har
              flytt från Aleppo, som är pulvriserat till stoft, som har flytt
              från Homs och som har flytt från kemiska raketattacker – som har
              lyckats ta sig hela den långa, strapatsrika vägen och kommit fram
              till Europa och söker asyl här måste vi i vårt land, som är ett
              av de rikaste och finaste länderna i världen, kunna säga: Ja,
              ni är välkomna att få stanna här.
            </seg>
          </u>
          <u xml:id="i-1455f1da2cffa55c-643" prev="i-1455f1da2cffa55c-637" who="Q3675520">
            <seg xml:id="i-L132sJkSEMkEsd3BsTdVyb">
              Där går skiljelinjen mellan Sverigedemokraterna och Folkpartiet.
            </seg>
          </u>
          <note type="speaker" xml:id="i-WFNTZKyfUxX8S8P49o5wnw">
            Anf. 82 JULIA KRONLID (SD) replik:
          </note>
          <u xml:id="i-1455f1da2cffa55c-644" next="i-1455f1da2cffa55c-647" who="Q4959972">
            <seg xml:id="i-EXYWTUmP5WZqpH5HQzr93u">
              Fru talman! Jag kan förstå att Fredrik Malm inte får ihop det
              jag säger om den politik som vi vill föra med de fördomar han
              har om Sverigedemokraterna. Jag kan förstå att det inte går ihop,
              Fredrik Malm. Jag tycker att det blir ganska tydligt att vår politik
              är den mest humana när Fredrik Malm på ett föredömligt sätt säger
              att det är så pass få som har möjlighet att ta sig till Europa
              via kvotflyktingsystemet.
            </seg>
          </u>
          <u xml:id="i-1455f1da2cffa55c-645" prev="i-1455f1da2cffa55c-644" who="Q4959972">
            <seg xml:id="i-RHJhT86JCGkpGof3GYQ8Z1">
              Jag vill bara än en gång säga: Vi har aldrig någonsin motsatt
              oss att ta emot kvotflyktingar. Kan Fredrik Malm försöka förstå
              det nu efter våra fyra år i riksdagen? Vi har suttit i samma utskott,
              och jag har gång på gång sagt detta. Jag tycker att det är lite
              märkligt att Fredrik Malm inte någon gång vill lyssna på vad jag
              säger om detta. Det är vi för.
            </seg>
          </u>
          <u xml:id="i-1455f1da2cffa55c-646" prev="i-1455f1da2cffa55c-644" who="Q4959972">
            <seg xml:id="i-2KhNr1TFULcWkEP3Ue4zdX">
              Men vi kan inte komma ifrån att även Fredrik Malm säger att vi
              ska en reglerad invandring och att vi inte kan ta emot alla. Nej,
              just det! Därför måste vi rikta mer resurser dit där de befinner
              sig. Tycker inte Fredrik Malm att till exempel den kurdiska delen
              av Irak, som Fredrik Malm ofta pratar om, har en väldigt stor
              belastning? Ska vi inte hjälpa dem i det ansvar som de tar? Tycker
              inte Fredrik Malm det? Nu har han inte någon chans att svara,
              men vi får säkert fler chanser att diskutera det.
            </seg>
          </u>
          <u xml:id="i-1455f1da2cffa55c-647" prev="i-1455f1da2cffa55c-644" who="Q4959972">
            <seg xml:id="i-KkptL17zZ2t1jBXXp13LD8">
              Varför har Fredrik Malm inte föreslagit en enda krona mer till
              närområdet? Varje år ger regeringen ungefär samma summa till UNCHR,
              600 miljoner. Varför kan man inte öka det? Varför driver inte
              Fredrik Malm att vi ska öka det humanitära biståndet om han tycker
              att det är viktigt?
            </seg>
          </u>
          <note type="speaker" xml:id="i-7EDesv67ykAx4vpBoMYiPr">
            Anf. 83 PATRIK BJÖRCK (S):
          </note>
          <u xml:id="i-1455f1da2cffa55c-648" next="i-1455f1da2cffa55c-668" who="Q5577436">
            <seg xml:id="i-PWkjs3CDv8tmkVq3fsfTqS">
              Fru talman! Vi har haft en lång debatt i dag och en debatt som
              faktiskt har fungerat, tycker jag, eftersom den på ett tydligt
              sätt har visat på de politiska skiljelinjerna. Jag skulle ha kunnat
              förklara för statsrådet Birgitta Ohlsson att vi är överens om
              det om hon hade varit kvar. Nu har hon gått, men till er som är
              kvar kan jag säga att jag är överens med Birgitta Ohlsson om att
              det är viktigt att de här debatterna visar på de politiska skiljelinjerna.
              De har visat på de politiska skiljelinjerna i svensk politik och,
              fru talman, i europeisk politik.
            </seg>
          </u>
          <u xml:id="i-1455f1da2cffa55c-649" prev="i-1455f1da2cffa55c-648" who="Q5577436">
            <seg xml:id="i-QVEXSGNSt8E6KZmeksKCaN">
              Först och främst skulle jag vilja ta upp den avgrundsdjupa skiljelinjen
              mellan de demokratiska krafterna i Sverige och i Europa och de
              högerextrema krafterna i Sverige och i Europa. Partier som Sverigedemokraterna,
              Gyllene gryning och Jobbik har tagit sig in i de nationella parlamenten.
              Nu finns det risk att vi får in dem även i Europaparlamentet.
              Det här är en större fara än jag tror att väljarna alla gånger
              tar till sig och ser. Det finns all anledning att mobilisera för
              demokratin och att försvara demokratin mot sverigedemokrater,
              mot Jobbik och mot Gyllene gryning.
            </seg>
          </u>
          <u xml:id="i-1455f1da2cffa55c-650" prev="i-1455f1da2cffa55c-648" who="Q5577436">
            <seg xml:id="i-FRfrntEY7FoEXSpqAQYoaU">
              Europeiska unionen skapades ur ruinerna av det Europa som Sverigedemokraternas
              föregångare låg bakom. Det var Sverigedemokraternas föregångare
              som genom sitt katastrofala och brutala styre lade Europa i ruiner.
            </seg>
          </u>
          <u xml:id="i-1455f1da2cffa55c-651" prev="i-1455f1da2cffa55c-648" who="Q5577436">
            <seg xml:id="i-4tXRX81tFN9SurAfbXLVNq">
              Sverigedemokraterna har fått frågan vid ett flertal tillfällen,
              både här i dag och tidigare, vilka de ska samarbeta med. Sverigedemokraterna
              har inte kunnat svara på den frågan. Man kan tycka att det är
              lite märkligt att de inte kan svara på den frågan. Som Birgitta
              Ohlsson mycket tydligt beskrev finns det lite olika alternativ.
              De islamofobiska partierna i till exempel Holland och Frankrike
              för ju en politik som är snarlik den som Sverigedemokraterna står
              för. Varför skulle de inte kunna deklarera det?
            </seg>
          </u>
          <u xml:id="i-1455f1da2cffa55c-652" prev="i-1455f1da2cffa55c-648" who="Q5577436">
            <seg xml:id="i-9kuqfTD63F84YC8ZGQdobH">
              Det finns en annan orsak, tror jag, till att Sverigedemokraterna
              har svårt att svara på frågan. Det är, fru talman, att man helt
              enkelt inte får välja. Det finns nämligen väldigt många partier
              som aktivt väljer att inte samarbeta med Sverigedemokraterna.
              Det är viktigt att komma ihåg. Även på den högerpopulistiska sidan
              finns det partier som säger att de inte kommer att samarbeta med
              Sverigedemokraterna. Det är naturligtvis en orsak till att de
              har så oerhört svårt att svara på frågan – de har egentligen inget
              val. Möjligen får de se vad som återstår.
            </seg>
          </u>
          <u xml:id="i-1455f1da2cffa55c-653" prev="i-1455f1da2cffa55c-648" who="Q5577436">
            <seg xml:id="i-SQdQsCbD8m1sCLt8K5SnCh">
              Den andra skiljelinjen som dagens debatt tydligt har visat på
              gäller såväl svensk politik som europeisk politik, och det är
              någonting som jag kan tycka att vi kan hjälpas åt att tillsammans
              bära ut till väljarna. Det är en tydlig skiljelinje, och det är
              inte svårare att ta ställning i Europavalet, i Europapolitiken,
              än att ta ställning i det svenska valet och i den svenska politiken.
            </seg>
          </u>
          <u xml:id="i-1455f1da2cffa55c-654" prev="i-1455f1da2cffa55c-648" who="Q5577436">
            <seg xml:id="i-Ug6V56EV6esxcg2LoxPWC3">
              Det handlar nämligen om den klassiska konflikten mellan högerns
              marknadsinriktade politik och Socialdemokraternas politik som
              handlar om att politiken är en part i samhället. Man kan inte
              släppa allting fritt till destruktiva krafter. Man måste låta
              demokratin få inflytande i hur samhället skapas och styrs. Den
              här klassiska höger–vänster-konflikten är det som Europavalet
              egentligen kommer att handla om.
            </seg>
          </u>
          <u xml:id="i-1455f1da2cffa55c-655" prev="i-1455f1da2cffa55c-648" who="Q5577436">
            <seg xml:id="i-A9JsCL5qjg81qyCmLSkUjR">
              Den första frågan är jobben. I Sverige har vi nu under åtta år
              fört en högerpolitik och haft en moderatledd regering som har
              misslyckats med jobben. I Europa har högern haft ansvaret för
              politiken i snart 15 år, och den har misslyckats med jobben. Det
              är alltså samma ställningstagande man har att göra i Sverige som
              i Europa. Den europeiska arbetslösheten på 26 miljoner människor
              drabbar naturligtvis individen, europén, rakt in på bara skinnet.
              Men den drabbar också samhället, Sverige och svensk ekonomi.
            </seg>
          </u>
          <u xml:id="i-1455f1da2cffa55c-656" prev="i-1455f1da2cffa55c-648" who="Q5577436">
            <seg xml:id="i-L1KdwfFEGhm7rTGkNxEuJF">
              Fru talman! Ungdomsarbetslösheten i Europa är förskräckande med
              sina sex miljoner. Men det är också viktigt att visa på att det
              finns likheter mellan Sverige och Europa. Vad är likheten mellan
              Skåne och Andalusien, fru talman? Vad är likheten mellan Västernorrland
              och Galicien? Jo, de är regioner i Europa som får ta del av bidrag
              från EU för att bekämpa ungdomsarbetslösheten. I Sverige har vi
              alltså tre regioner som har så hög ungdomsarbetslöshet att Sverige
              kvalificerar sig, om man vill använda det uttrycket, för bidrag
              från EU för att bekämpa ungdomsarbetslösheten.
            </seg>
          </u>
          <u xml:id="i-1455f1da2cffa55c-657" prev="i-1455f1da2cffa55c-648" who="Q5577436">
            <seg xml:id="i-VwCBXpuMrDPeGEytLeKkry">
              Det är viktigt, fru talman, att diskussionen om jobben förs ut
              på europeisk nivå och på svensk nivå. Valet till Europaparlamentet
              kommer självklart att handla om jobben, och valet till Sveriges
              riksdag i höst kommer att handla om jobben.
            </seg>
          </u>
          <u xml:id="i-1455f1da2cffa55c-658" prev="i-1455f1da2cffa55c-648" who="Q5577436">
            <seg xml:id="i-Lp5frRsxwpwpHA7UJuNpB4">
              Den andra frågan som har varit väldigt tydlig här i dag är skiljelinjen
              när det gäller ordning och reda på arbetsmarknaden. Vi i Sverige
              gick in i det europeiska samarbetet i den fasta förvissningen
              att den svenska arbetsmarknadsmodellen skulle kunna gälla och
              att vi skulle kunna fortsätta ha en arbetsmarknadsmodell som byggde
              på kollektivavtal. Efter utslaget i domstolen i Lavalmålet vet
              vi att hela den modellen har ruckats och att balansen har satts
              ut spel.
            </seg>
          </u>
          <u xml:id="i-1455f1da2cffa55c-659" prev="i-1455f1da2cffa55c-648" who="Q5577436">
            <seg xml:id="i-X4QSWWrZ7e3swuNU9EVq58">
              Här har vi socialdemokrater varit oerhört tydliga: Det kommer
              vi inte att acceptera. Vi kommer i den här kammaren, fru talman,
              att vidta de åtgärder som krävs i den nationella politiken för
              att ändra det här missförhållandet. Vi kommer, fru talman, att
              gå till val i valet till EU-parlamentet med det mycket tydliga
              budskapet till väljarna att vi ska återställa möjligheten att
              ha en svensk arbetsmarknadsmodell byggd på kollektivavtal.
            </seg>
          </u>
          <u xml:id="i-1455f1da2cffa55c-660" prev="i-1455f1da2cffa55c-648" who="Q5577436">
            <seg xml:id="i-HGR3LhUJunANX1iQNi73G3">
              När det gäller arbetsmiljön har vi exakt samma problematik i
              den svenska politiken som i Europapolitiken. I Sverige har den
              svenska högerregeringen rustat ned Arbetsmiljöverket och lagt
              ned Arbetslivsinstitutet. Man hotar arbetsmiljön på den svenska
              arbetsmarknaden. I Europa pågår diskussioner om att helt stänga
              ned arbetsmiljöarbetet i mindre företag. Samma hot från högern
              i Sverige som i Europa – det är en tydlig politisk skiljelinje
              som vi socialdemokrater går till val på.
            </seg>
          </u>
          <u xml:id="i-1455f1da2cffa55c-661" prev="i-1455f1da2cffa55c-648" who="Q5577436">
            <seg xml:id="i-PwA2HNyawj53eQ5W3Setd6">
              Jämställdheten har vi också haft uppe till debatt här i dag.
              Vi har kunnat påvisa hur högerns politik när det gäller visstidsanställningar
              och motståndet mot kvotering till bolagsstyrelser bromsar jämställdhetsarbetet
              i dag och hur Sverige från att ha varit en föregångare i jämställdhetspolitiken
              i Europa nu tillhör de reaktionära bromsklossarna. Det är en tydlig
              skiljelinje i Europapolitiken och i den svenska politiken, och
              det här har vi tillsammans ett ansvar för att föra ut till väljarna.
            </seg>
          </u>
          <u xml:id="i-1455f1da2cffa55c-662" prev="i-1455f1da2cffa55c-648" who="Q5577436">
            <seg xml:id="i-KBUmN6qRCDKfM4u8kufHQr">
              Det är viktigt att komma ihåg – det har sagts här tidigare, men
              det förtjänar att sägas på nytt – att det inte är Europa eller
              EU som är något som helst hot mot Sverige, mot jobben eller mot
              den svenska arbetsmarknadsmodellen. Det är högern i Sverige och
              i Europa som är hotet mot svenska löntagare och mot Europas löntagare.
            </seg>
          </u>
          <u xml:id="i-1455f1da2cffa55c-663" prev="i-1455f1da2cffa55c-648" who="Q5577436">
            <seg xml:id="i-NB4p6c8ixDovirrKFL8aUX">
              Vi har också kunnat konstatera, fru talman, att det finns lite
              olika sorters moderater. Vi fick en innovation i svensk politik
              för några år sedan: de så kallade Nya moderaterna. I dag har vi
              haft en annan moderat i talarstolen: en modell classic, företrädd
              av Gustav Blix. Här har vi en ganska intressant glidning i politiken,
              tycker jag. När Gustav Blix ställs inför att diskutera en sådan
              konkret och praktisk fråga som hur man förhåller sig till Lavaldomen
              uppvisar han nämligen en nöjdhet. Gustav Blix konstaterar att
              Lavaldomens förutsättningar är absolut oproblematiska. Man kan
              ju faktiskt kräva minimilön, säger Gustav Blix.
            </seg>
          </u>
          <u xml:id="i-1455f1da2cffa55c-664" prev="i-1455f1da2cffa55c-648" who="Q5577436">
            <seg xml:id="i-Mhx4W8hkz1yffBh9XVmHJh">
              Därmed, menar han, finns det inga bekymmer med det nya som har
              hänt i och med Lavaldomen. Det som skiljer en moderat classic
              från en ny moderat är väl att den nya moderaten åtminstone låtsades
              vara bekymrad över rättsverkningarna av Lavaldomen.
            </seg>
          </u>
          <u xml:id="i-1455f1da2cffa55c-665" prev="i-1455f1da2cffa55c-648" who="Q5577436">
            <seg xml:id="i-5FQXTBW71NjKqBmwAZe3GQ">
              Fru talman! Det finns en klassisk radiosatir, där förre moderata
              arbetsmarknadsministern tar emot beskedet om Lavaldomen. Innan
              han ska svara säger han: Jag måste gå ut och hacka lite lök först!
            </seg>
          </u>
          <u xml:id="i-1455f1da2cffa55c-666" prev="i-1455f1da2cffa55c-648" who="Q5577436">
            <seg xml:id="i-7WaUfkT3BhuBP7mpoELN66">
              Krokodiltårarna över domen var de nya moderaternas sätt att förhålla
              sig till Lavaldomen. Nu uppvisar Gustav Blix i stället glidningen
              tillbaka till classic, där man helt enkelt är nöjd med faktum.
            </seg>
          </u>
          <u xml:id="i-1455f1da2cffa55c-667" prev="i-1455f1da2cffa55c-648" who="Q5577436">
            <seg xml:id="i-4kBFhFsDSGQupKFRU4MWJ9">
              Vad man säger är att det inte är något bekymmer att man har olika
              lön för samma arbete. Det är inget bekymmer att man diskriminerar
              utländsk arbetskraft. Detta är något som vi socialdemokrater aldrig
              någonsin kommer att acceptera! Det är också därför vi hårt kommer
              att driva frågan om ordning och reda på arbetsmarknaden i Europavalet
              och i det svenska valet.
            </seg>
          </u>
          <u xml:id="i-1455f1da2cffa55c-668" prev="i-1455f1da2cffa55c-648" who="Q5577436">
            <seg xml:id="i-2p3ekUcSWXX5LTRxrvSScb">
              Med detta vill jag yrka bifall till reservation 3 och 28.
            </seg>
          </u>
          <note type="speaker" xml:id="i-GUgsN2GCAuvyUgHid41bmW">
            Anf. 84 GUSTAV BLIX (M) replik:
          </note>
          <u xml:id="i-1455f1da2cffa55c-669" next="i-1455f1da2cffa55c-674" who="Q5579118">
            <seg xml:id="i-RHYz8Fs5rX9LzQ9eUgHaVU">
              Fru talman! Jag trodde att vi var ganska färdiga med den här
              debatten efter fem timmar. Efter Patrik Björcks inledande tre
              minuter var jag till och med beredd att trycka på instämmandeknappen,
              för det var bra ord som han hade att erbjuda när det gäller kampen
              mot icke-demokratiska krafter i Europa. Men sedan blev jag tvungen
              att ändå begära ordet.
            </seg>
          </u>
          <u xml:id="i-1455f1da2cffa55c-670" prev="i-1455f1da2cffa55c-669" who="Q5579118">
            <seg xml:id="i-U8NgbTJiZWPoaLLZdMAzZw">
              Det vill jag göra, för jag tycker att Patrik Björck gör en beskrivning
              som inte stämmer med verkligheten.
            </seg>
          </u>
          <u xml:id="i-1455f1da2cffa55c-671" prev="i-1455f1da2cffa55c-669" who="Q5579118">
            <seg xml:id="i-TEH9LGvA51sybFrVCdFoQd">
              Patrik Björck sade att den här regeringen har misslyckats med
              jobben. Vi har ökat sysselsättningen i Sverige med 250 000 personer
              under den värsta lågkonjunktur och ekonomiska kris som har drabbat
              Europa, Sverige och världen under min livstid och sannolikt också
              under Patrik Björcks livstid. Därmed kan vi inte vara nöjda. Det
              finns mycket kvar att göra. Men jag konstaterar ändå att vi i
              Sverige har klarat krisen bättre än nästan alla jämförbara länder
              i Europa.
            </seg>
          </u>
          <u xml:id="i-1455f1da2cffa55c-672" prev="i-1455f1da2cffa55c-669" who="Q5579118">
            <seg xml:id="i-HjEcKQpDhDyVT4SF2ayUqM">
              Jag har tidigare begärt svar från samtliga riksdagspartier. Kanske
              Patrik Björck nu kan svara för Socialdemokraternas del: Om nu
              Sverige är ett så dåligt exempel och den här regeringen är så
              fruktansvärd, vilket av EU:s 27 länder har då varit ett verkligt
              föredöme och uppvisat den typ av reformer och resultat som Socialdemokraterna
              nu säger ska komma?
            </seg>
          </u>
          <u xml:id="i-1455f1da2cffa55c-673" prev="i-1455f1da2cffa55c-669" who="Q5579118">
            <seg xml:id="i-Ph2Gv7tAFkTmunaoWL3oZm">
              Patrik Björck kommer väl att säga att alla regeringar är högerregeringar.
              Det är de självklart inte. Europa är mångfasetterat.
            </seg>
          </u>
          <u xml:id="i-1455f1da2cffa55c-674" prev="i-1455f1da2cffa55c-669" who="Q5579118">
            <seg xml:id="i-9xK7FYfHFMEi94GDNroiWn">
              Så kommer vi till detta med Laval. Då måste jag också ställa
              en fråga. På inget sätt vill jag negligera att vi har problem
              på svensk arbetsmarknad och att vi måste se till att svenska lagar
              och regler gäller. Men, Patrik Björck, var är denna sociala lönedumpning,
              och var är alla de förlorade jobben? Lönerna ökar i svensk ekonomi,
              och jobben blir fler. Kom med konkreta exempel på hur Laval har
              minskat lönerna och trängt undan jobb i Sverige!
            </seg>
          </u>
          <note type="speaker" xml:id="i-E3YfVKyKJz3Ajhw4pai5t4">
            Anf. 85 PATRIK BJÖRCK (S) replik:
          </note>
          <u xml:id="i-1455f1da2cffa55c-675" next="i-1455f1da2cffa55c-680" who="Q5577436">
            <seg xml:id="i-Ud5e87taTUYCBAyz4BtWja">
              Fru talman! Man har inte misslyckats med jobben, säger Gustav
              Blix, som här i kammaren företräder en regering som har sett arbetslösheten
              öka med över 30 procent sedan den tillträdde. Hur man kan kalla
              det för något annat än ett misslyckande vet jag inte.
            </seg>
          </u>
          <u xml:id="i-1455f1da2cffa55c-676" prev="i-1455f1da2cffa55c-675" who="Q5577436">
            <seg xml:id="i-KfB32b6nLTHbzKJSUcVQK9">
              Dessutom företräder Gustav Blix en arbetsmarknadspolitik som
              har lyckats med den nästan obegripliga bedriften att samtidigt
              med att arbetslösheten har ökat har också de lediga platserna
              ökat. Det finns inget tydligare sätt att definiera en misslyckad
              arbetsmarknadspolitik än detta.
            </seg>
          </u>
          <u xml:id="i-1455f1da2cffa55c-677" prev="i-1455f1da2cffa55c-675" who="Q5577436">
            <seg xml:id="i-HvVHz827kfLaqNjPLF6qhg">
              Samtidigt som vi har 400 000 arbetslösa i Sverige har vi 100
              000 lediga jobb, som inte kan besättas eftersom människorna inte
              är rustade för att ta de jobben. Misslyckandet är monumentalt!
            </seg>
          </u>
          <u xml:id="i-1455f1da2cffa55c-678" prev="i-1455f1da2cffa55c-675" who="Q5577436">
            <seg xml:id="i-9ULNtSrBsvqYvSnnetHMVY">
              Det här är en Europapolitisk debatt. Om vi återgår till det ämnet
              kan vi konstatera att Sverige är ett av de länder som får bidrag
              från EU för att bekämpa ungdomsarbetslösheten, eftersom regeringen
              inte har lyckats med det. Det finns ett antal länder som inte
              får bidrag från EU, för de har faktiskt lyckats med att bekämpa
              ungdomsarbetslösheten: Tyskland och Österrike, till exempel, och
              det finns ytterligare ett antal. Jag kan alltså räkna upp de länder
              som Gustav Blix efterlyser.
            </seg>
          </u>
          <u xml:id="i-1455f1da2cffa55c-679" prev="i-1455f1da2cffa55c-675" who="Q5577436">
            <seg xml:id="i-2GtQikiFXEU8fF1DXJdau4">
              Hur kan man över huvud taget hävda att det skulle vara något
              annat än ett misslyckande när man under åtta års tid har administrerat
              en arbetslöshet som har ökat med över 30 procent? Man tar emot
              bidrag från EU för att man inte har lyckats bekämpa ungdomsarbetslösheten,
              och man har en situation där både arbetslösheten och de lediga
              platserna ökar. Det är helt obegripligt.
            </seg>
          </u>
          <u xml:id="i-1455f1da2cffa55c-680" prev="i-1455f1da2cffa55c-675" who="Q5577436">
            <seg xml:id="i-MhxTrMzmi4DCdsr5yoMQDt">
              Sedan finns det länder som inte inledde de gångna åtta åren med
              ett budgetöverskott på 85 miljarder, eller vad det nu var. Det
              är länder som inte inledde perioden med jättestarka statsfinanser,
              och det var länder som inte hade den ordning och reda i ekonomin
              som vi socialdemokrater hade skapat i den tidigare svenska regeringen.
            </seg>
          </u>
          <note type="speaker" xml:id="i-Mt5JkrZSCeg3m6s6p1EpWu">
            Anf. 86 GUSTAV BLIX (M) replik:
          </note>
          <u xml:id="i-1455f1da2cffa55c-681" next="i-1455f1da2cffa55c-686" who="Q5579118">
            <seg xml:id="i-Pd7FcUEvSA9K4KBZKBfmpn">
              Fru talman! Det är som om Patrik Björck lever i en annan verklighet.
              På intet sätt erkänner han det faktum att Europa, världen och
              Sverige har drabbats av den största och allvarligaste ekonomiska
              nedgången i vår livstid. Detta har självklart sköljt in också
              över Sverige. Det har lett till att arbetslösheten i Sverige har
              stigit. Men fortfarande är arbetslösheten i Sverige lägre än den
              är i EU i genomsnitt, och arbetslösheten i Sverige har ökat väsentligt
              mycket mindre än den har gjort i något annat europeiskt land.
              Detta har skett samtidigt som sysselsättningen i Sverige har ökat
              med 250 000 personer.
            </seg>
          </u>
          <u xml:id="i-1455f1da2cffa55c-682" prev="i-1455f1da2cffa55c-681" who="Q5579118">
            <seg xml:id="i-SHbvbWgCymcyRbztCSAeo1">
              Vi har klarat jobben. Vi har klarat dem bra. Om man ser på hur
              det har gått i andra länder kan man konstatera att förändringarna
              där är väsentligt mycket sämre. Det gäller inte bara sysselsättningen
              utan också löner.
            </seg>
          </u>
          <u xml:id="i-1455f1da2cffa55c-683" prev="i-1455f1da2cffa55c-681" who="Q5579118">
            <seg xml:id="i-LixebWkvp9jNGigSs2qqS4">
              Om man ser på utvecklingen av disponibelinkomsten sedan 2007,
              alltså ungefär den tidpunkt då Lavaldomen kom, kan man se att
              disponibelinkomsten i Sverige har ökat med 19 procent. Det är
              bättre än i Finland, Belgien, Frankrike och Danmark, och det är
              mycket bättre – nästan fyra gånger bättre – än i Tyskland. Det
              är bättre än i Storbritannien och Österrike. Listan kan göras
              lång.
            </seg>
          </u>
          <u xml:id="i-1455f1da2cffa55c-684" prev="i-1455f1da2cffa55c-681" who="Q5579118">
            <seg xml:id="i-D9X7FMoPuwZgebJ1MdiN1K">
              Patrik Björck har en poäng: Arbetslösheten är en utmaning, och
              den måste vi också möta med att rusta dem som saknar jobb för
              den arbetsmarknad som är i dag. Därför är jag stolt och glad över
              att också kunna tillföra information om hur det ser ut.
            </seg>
          </u>
          <u xml:id="i-1455f1da2cffa55c-685" prev="i-1455f1da2cffa55c-681" who="Q5579118">
            <seg xml:id="i-FSPmBnvxhd7c6uDiBzDc1e">
              Vi hör till de länder i Europa som satsar mest på att de nya
              jobben ska komma. Vi är nästan de som lägger mest på offentliga
              utgifter på utbildning. Vi har nästan högst resurser för forskning,
              och vi satsar på infrastruktur. På alla dessa områden försöker
              vi möta de utmaningar som finns.
            </seg>
          </u>
          <u xml:id="i-1455f1da2cffa55c-686" prev="i-1455f1da2cffa55c-681" who="Q5579118">
            <seg xml:id="i-Re5idsUH4N6cNQqKLsobDP">
              Nya Moderaternas stora uppgift är att pressa tillbaka utanförskapet
              och klara jobben. Jag är stolt över att kunna kalla mig nymoderat
              här i dag.
            </seg>
          </u>
          <note type="speaker" xml:id="i-FYioicKEDPFuT6HXmbaWfX">
            Anf. 87 PATRIK BJÖRCK (S) replik:
          </note>
          <u xml:id="i-1455f1da2cffa55c-687" next="i-1455f1da2cffa55c-693" who="Q5577436">
            <seg xml:id="i-2mynk7dgD4rDRB95Mv54cW">
              Fru talman! Jag tror att nyckelordet hos Gustav Blix är försöker.
              Ni försöker bekämpa arbetslösheten, men ni lyckas inte, för er
              politik fungerar inte.
            </seg>
          </u>
          <u xml:id="i-1455f1da2cffa55c-688" prev="i-1455f1da2cffa55c-687" who="Q5577436">
            <seg xml:id="i-To9PLKKgyBoz4ysT5cUNEj">
              Jobbskatteavdraget fungerade inte. Den försämrade a-kassan fungerade
              inte. Sänkta arbetsgivaravgifter för unga fungerade inte. Sänkt
              restaurangmoms fungerade inte. Ni försöker naturligtvis, men ni
              har dessutom slarvat bort massor med miljarder på misslyckad arbetsmarknadspolitik
              som inte har gett några nya jobb.
            </seg>
          </u>
          <u xml:id="i-1455f1da2cffa55c-689" prev="i-1455f1da2cffa55c-687" who="Q5577436">
            <seg xml:id="i-8hrUiVmv757nKiFTjUiqcE">
              Ni försöker, men ni lyckas inte, och det är det som är problemet!
              Och Gustav Blix är nöjd. Det är ett annat problem.
            </seg>
          </u>
          <u xml:id="i-1455f1da2cffa55c-690" prev="i-1455f1da2cffa55c-687" who="Q5577436">
            <seg xml:id="i-EthsVvqp1ZzY4GdbMD3V2N">
              Sedan har vi Lavaldomen, som Gustav Blix också är nöjd med. Om
              vi har en bransch som byggnadsbranschen, där var femte byggarbetare
              är utstationerad och alltså arbetar utan kollektivavtalsskydd
              och har en lägre lön, är det klart att den branschen är lönedumpad.
              Se på transportbranschen, som lever under ett oerhört tryck. Inte
              bara enskilda anställda utan hela företag slås ut. Det är klart
              att hela den branschen är inte bara lönedumpad utan branschdumpad.
            </seg>
          </u>
          <u xml:id="i-1455f1da2cffa55c-691" prev="i-1455f1da2cffa55c-687" who="Q5577436">
            <seg xml:id="i-2DjoczHsaPYU7sJbo7na44">
              Detta kan man se på punkt efter punkt. Försämringen av svensk
              arbetsmarknad går nu väldigt fort. Lavaldomen är inte hela problematiken
              i detta – det må vara sant – men här förstår man inte hotet mot
              den svenska arbetsmarknadsmodellen när man inte kan teckna kollektivavtal.
              Det är ju kollektivavtalen som är det unika för den svenska arbetsmarknadsmodellen.
              Vi har inte lagstadgade minimilöner i Sverige, och därför måste
              man kunna teckna kollektivavtal. Det är det som är bekymret med
              Lavaldomen och det som Gustav Blix kanske inte fullt ut har förstått.
            </seg>
          </u>
          <u xml:id="i-1455f1da2cffa55c-692" prev="i-1455f1da2cffa55c-687" who="Q5577436">
            <seg xml:id="i-HLyLo5QPoreeijmR9UjDXE">
              Problemet är att man inte kan teckna kollektivavtal. Har man
              en arbetsmarknadsmodell som bygger på att löntagarnas organisationer
              har möjlighet att teckna kollektivavtal är den modellen självklart
              hotad av en dom som säger att de inte kan göra detta.
            </seg>
          </u>
          <u xml:id="i-1455f1da2cffa55c-693" prev="i-1455f1da2cffa55c-687" who="Q5577436">
            <seg xml:id="i-2G53uJdp1JyozzEs1AmNM7">
              Tycker man att det är okej att förändra den svenska arbetsmarknadsmodellen
              kan man som Gustav Blix vara nöjd med Lavaldomen. Men vill man
              försvara den svenska modellen är man djupt förfärad.
            </seg>
          </u>
          <note type="speaker" xml:id="i-M4PLH3FgzXtj1mniroS7hP">
            Anf. 88 ANNA-LENA SÖRENSON (S):
          </note>
          <u xml:id="i-1455f1da2cffa55c-694" next="i-1455f1da2cffa55c-710" who="Q4981914">
            <seg xml:id="i-GwkXe9eVZxuA1n8bxvxSLg">
              Fru talman! Vi närmar oss slutet på denna långa debatt, och i
              mitt anförande kommer jag att begränsa mig till punkt 4 i utskottets
              förslag till beslut. För att ytterligare spara tid i kammaren
              och för riksdagsledamöterna nu när vi befinner oss mitt i en viktig
              valrörelse nöjer jag mig med att yrka bifall till reservationerna
              3 och 28, även om jag naturligtvis står bakom alla våra reservationer.
            </seg>
          </u>
          <u xml:id="i-1455f1da2cffa55c-695" prev="i-1455f1da2cffa55c-694" who="Q4981914">
            <seg xml:id="i-3jarzhbGcX25tLqWNX6WuV">
              Icke desto mindre vill jag göra kammaren och allmänheten uppmärksam
              på betydelsen av att diskutera frågorna om nationell säkerhet
              och försvarsindustrifrågor i EU.
            </seg>
          </u>
          <u xml:id="i-1455f1da2cffa55c-696" prev="i-1455f1da2cffa55c-694" who="Q4981914">
            <seg xml:id="i-5ZDdVhLWT4JQtYczwvWAKB">
              Fru talman! Utrikesutskottet har i betänkandet valt att ställa
              sig bakom Försvarsutskottets yttrande. Det ställningstagandet
              handlar om hur Europeiska rådet vid sitt decembermöte behandlade
              frågorna om den europeiska försvarsindustrin.
            </seg>
          </u>
          <u xml:id="i-1455f1da2cffa55c-697" prev="i-1455f1da2cffa55c-694" who="Q4981914">
            <seg xml:id="i-WoHrUPheFe2KRUGzZ7dpor">
              Majoriteten i försvarsutskottet ställde sig bakom regeringens
              politik om att arbeta för en restriktivare hållning hos medlemsländerna
              när det gäller att hävda undantag från direktivet om upphandling
              av försvarsmateriel och ländernas möjlighet att hänvisa till nationella
              säkerhetsintressen.
            </seg>
          </u>
          <u xml:id="i-1455f1da2cffa55c-698" prev="i-1455f1da2cffa55c-694" who="Q4981914">
            <seg xml:id="i-KqwrDryH7K5Lw43aHFuT8B">
              Mot detta reserverade vi socialdemokrater i försvarsutskottet
              oss, och vi lämnade ett yttrande om en avvikande mening.
            </seg>
          </u>
          <u xml:id="i-1455f1da2cffa55c-699" prev="i-1455f1da2cffa55c-694" who="Q4981914">
            <seg xml:id="i-XR4Znv2HQWixNVSUApmyaq">
              Fru talman! Vi socialdemokrater ser positivt på försvarssamarbetet
              i Europa. Inte minst är det i den nu uppkomna situationen än mer
              angeläget att vi samarbetar. Materielsamarbetet finner vi synnerligen
              viktigt.
            </seg>
          </u>
          <u xml:id="i-1455f1da2cffa55c-700" prev="i-1455f1da2cffa55c-694" who="Q4981914">
            <seg xml:id="i-B7xwBGHPepb4UKGcRgFHWd">
              Vi tror också att svenskbaserad försvarsindustri skulle tjäna
              på en friare marknad om den styrdes utifrån sjysta och rättvisa
              villkor. Den försvarsindustri som verkar från Sverige utmärker
              sig genom att hålla en mycket hög internationell klass. När det
              gäller vissa system och inte minst att integrera system i varandra
              ligger svenskbaserad försvarsindustri i framkant och absolut toppklass.
            </seg>
          </u>
          <u xml:id="i-1455f1da2cffa55c-701" prev="i-1455f1da2cffa55c-694" who="Q4981914">
            <seg xml:id="i-1wFbrVhjdC2G4xxu7zevw">
              Vi anser oss dock mer realistiska än regeringen när det gäller
              bedömningen av hur marknadskrafterna fungerar inom just försvarsindustrin.
              Vi menar att försvarsindustrin inte verkar på samma villkor som
              övrig industri. Tvärtom menar vi att försvarsmaterielmarknaden
              i grunden är politisk.
            </seg>
          </u>
          <u xml:id="i-1455f1da2cffa55c-702" prev="i-1455f1da2cffa55c-694" who="Q4981914">
            <seg xml:id="i-FMZqtjhC4k8YFDVC386dQY">
              De band som finns mellan stater och deras försvarsindustri är
              oftast starka och slits inte så lätt. Om Sveriges försvarsindustri
              inte tillåts verka på samma villkor som andra länder riskerar
              den att drabbas hårt. Därför menar vi att det är nödvändigt att
              regeringen utarbetar en strategi för försvarsindustrin liknande
              den som andra länder med försvarsindustri på hög teknologisk nivå
              har.
            </seg>
          </u>
          <u xml:id="i-1455f1da2cffa55c-703" prev="i-1455f1da2cffa55c-694" who="Q4981914">
            <seg xml:id="i-TKkb3S2YBTzG7t9UxdbfEV">
              Fru talman! Regeringens företrädare vill gärna utmåla oss socialdemokrater
              som protektionistiska när det gäller vår hållning i EU:s politik
              om försvarsindustrin och att vi vill göra sysselsättningspolitik
              av försvarsfrågorna.
            </seg>
          </u>
          <u xml:id="i-1455f1da2cffa55c-704" prev="i-1455f1da2cffa55c-694" who="Q4981914">
            <seg xml:id="i-41e2JYcEuQ46uyThj4qBS5">
              Låt mig då betona att det är vår omsorg om Sveriges förmåga till
              försvar och för att värna vår frihet och våra värden som vi envist
              hävdar det väsentliga i att säkra den svenskbaserade försvarsindustrin
              för svenska intressen.
            </seg>
          </u>
          <u xml:id="i-1455f1da2cffa55c-705" prev="i-1455f1da2cffa55c-694" who="Q4981914">
            <seg xml:id="i-VTtmJ5o4gVSysJb6umvDXq">
              Långsiktigt kan regeringens naiva inställning i upphandlingsfrågorna
              leda till att svenskbaserad försvarsindustri inte klarar konkurrensen
              eftersom det är svårt, för att inte säga omöjligt, att sälja nyutvecklade
              system som inte har en referenskund, vilket i de flesta fall är
              den egna försvarsmakten.
            </seg>
          </u>
          <u xml:id="i-1455f1da2cffa55c-706" prev="i-1455f1da2cffa55c-694" who="Q4981914">
            <seg xml:id="i-GU34zghoxcnTTqFtcNMkBM">
              På sikt skulle då kompetensen kring teknikutveckling av försvarsmateriel
              försvinna från Sverige. Det skulle få förödande konsekvenser för
              behovet av kunskap och kompetens vid utveckling, underhåll, uppgradering
              och vidmakthållande av försvarsmateriel. I förlängningen skulle
              det äventyra materielförsörjningen och den operativa förmågan
              för Försvarsmakten.
            </seg>
          </u>
          <u xml:id="i-1455f1da2cffa55c-707" prev="i-1455f1da2cffa55c-694" who="Q4981914">
            <seg xml:id="i-AaVGxAZeXtkHQWh4RhG7bW">
              Dessutom skulle Sverige förmodligen bli en mindre attraktiv samarbetspartner
              eller deltagare i internationella överläggningar utan en högteknologisk
              försvarsindustri.
            </seg>
          </u>
          <u xml:id="i-1455f1da2cffa55c-708" prev="i-1455f1da2cffa55c-694" who="Q4981914">
            <seg xml:id="i-Rn7F4aAStHfqjYgyCHmgCS">
              Det är positivt att regeringen har beskrivit stridsflygsförmåga
              och ubåtsförmåga som väsentliga nationella säkerhetsintressen
              i budget- och vårbudgetpropositionerna. Skrivningarna är dock
              mycket kortfattade, bara några meningar, och det är väl frågan
              om de ger det underlag som skulle hålla inför en prövning i Europadomstolen.
            </seg>
          </u>
          <u xml:id="i-1455f1da2cffa55c-709" prev="i-1455f1da2cffa55c-694" who="Q4981914">
            <seg xml:id="i-MYyLXPptZFaYvBndyUkLqd">
              En mer utarbetad strategi för svenskbaserad försvarsindustri
              skulle inge mer förtroende och skapa mer förutsägbarhet för exportmyndigheter
              och industri. Ytterst skulle det också gynna svenska säkerhetsintressen
              och svensk försvarsförmåga.
            </seg>
          </u>
          <u xml:id="i-1455f1da2cffa55c-710" prev="i-1455f1da2cffa55c-694" who="Q4981914">
            <seg xml:id="i-SAH1vS4cCJ3GZRSfNXwiBY">
              Som sista talare i denna debatt tar jag tillfället i akt att
              instämma i det flera talare redan anfört om vikten av att rösta
              i EU-valet. Det är viktigt att visa sitt stöd för de demokratiska
              och goda krafterna i Europa och därmed sitt motstånd mot de mörkerkrafter
              som vill ställa människor mot varandra och kasta oss till den
              tid då vi isolerade oss och trodde att vi var oss själva nog.
            </seg>
          </u>
          <note xml:id="i-8Sm5bH3ySFRjELg5KoKPS3">
            Överläggningen var härmed avslutad.
          </note>
          <note xml:id="i-RZWhmg2qfjafRJaESnrT9w">
            4 § Organisationen för säkerhet och samarbete i Europa (OSSE)
          </note>
          <note type="speaker" xml:id="i-S1LsxKqrXAqhjcpFDaKcAk">
            Anf. 89 KENT HÄRSTEDT (S):
          </note>
          <u xml:id="i-1455f1da2cffa55c-711" next="i-1455f1da2cffa55c-740" who="Q3359013">
            <seg xml:id="i-KG9uH5ph5oq3b7UyHRDTcT">
              Fru talman! Jag börjar med att yrka bifall till utrikesutskottets
              förslag i betänkande 2013/14:UU19 eftersom de synpunkter som vi
              har fört fram i den socialdemokratiska motionen uppmärksammats
              och inarbetats i majoritetstexten.
            </seg>
          </u>
          <u xml:id="i-1455f1da2cffa55c-712" prev="i-1455f1da2cffa55c-711" who="Q3359013">
            <seg xml:id="i-aTHn5d5oa79acX5ZGUw8q">
              Vi samlas i dag till debatt om Organisationen för säkerhet och
              samarbete i Europa, även kallad OSSE. Vi gör det i en tid då organisationen
              är mer aktuell och synlig än kanske någonsin under sin snart fyrtioåriga
              historia. Konflikten mellan Ukraina och Ryssland har satt ljuset
              på organisationens breda verktygslåda.
            </seg>
          </u>
          <u xml:id="i-1455f1da2cffa55c-713" prev="i-1455f1da2cffa55c-711" who="Q3359013">
            <seg xml:id="i-VTqCgefw19SEFH6fTztamS">
              OSSE är världens största säkerhetsorienterade mellanstatliga
              organisation. Organisationen tog sin utgångspunkt i en konferens
              som avhölls i Helsingfors 1975. Organisationen arbetar med att
              försöka fånga upp tidiga varningssignaler om möjliga konfliktområden
              och förebygga konflikter och med krishantering och postkonfliktarbete.
              Mandatet inkluderar även att arbeta för mänskliga rättigheter
              och pressfrihet och med valobservationer. I dag deltar 57 medlemsstater
              från Europa, Nordamerika och Asien.
            </seg>
          </u>
          <u xml:id="i-1455f1da2cffa55c-714" prev="i-1455f1da2cffa55c-711" who="Q3359013">
            <seg xml:id="i-2gbbCUwqmiT6nAzTLbYrtz">
              I går samlades vi i riksdagen för det första mötet med referensgruppen
              som ska arbeta med att förbereda nästa års uppmärksammande av
              det så kallade Helsinki + 40, det vill säga uppmärksamma att det
              är 40 år sedan organisationen tog sin början.
            </seg>
          </u>
          <u xml:id="i-1455f1da2cffa55c-715" prev="i-1455f1da2cffa55c-711" who="Q3359013">
            <seg xml:id="i-4VJBzs4BHSoU1euNSKbLkV">
              Under ledning av Sipri och med ekonomiskt stöd från Sverige är
              nu förberedelsearbetet i full gång. Tio personer utgör referensgrupp
              till detta arbete med deltagande från en rad länder: Finland,
              Schweiz, Ryssland, Tyskland, USA med flera. Från Sveriges riksdag
              deltar Walburga Habsburg Douglas från Moderaterna och jag från
              Socialdemokraterna.
            </seg>
          </u>
          <u xml:id="i-1455f1da2cffa55c-716" prev="i-1455f1da2cffa55c-711" who="Q3359013">
            <seg xml:id="i-4LdSvbTrGscfL11a5CRzkN">
              I dagens betänkande behandlar vi OSSE:s arbete under 2012 och
              första hälften av 2013. Vi Socialdemokrater har särskilt velat
              uppmärksamma det bekymmersamma med att allt fler av OSSE:s fältmissioner
              antingen nedgraderas eller läggs ned. Azerbajdzjan, Georgien och
              Kazakstan är några sådana exempel.
            </seg>
          </u>
          <u xml:id="i-1455f1da2cffa55c-717" prev="i-1455f1da2cffa55c-711" who="Q3359013">
            <seg xml:id="i-L2vazoMM9TeFJVfHy8nESC">
              Det är viktigt att vi från Sverige driver på för att vända denna
              olycksaliga trend som innebär minskat arbete för mänskliga rättigheter
              och mindre stöd för rättsstatens principer i dessa länder.
            </seg>
          </u>
          <u xml:id="i-1455f1da2cffa55c-718" prev="i-1455f1da2cffa55c-711" who="Q3359013">
            <seg xml:id="i-Ehc6PAhPRDskTSvQU91UAo">
              Vi understryker också vikten av att stödja OSSE:s medierepresentant,
              som från tid till annan blir ifrågasatt, inte minst från de länder
              där det finns en hel del att önska när det gäller yttrande- och
              pressfrihet. Vi vill också understryka det angelägna i att aktivt
              arbeta med valövervakningar och på så sätt främja insyn och avslöja
              fusk och brister i valprocesser. Här är Sverige mycket aktivt
              och något av ett ledande land inom OSSE:s parlamentariska församling.
              Det är något vi ska vara stolta över.
            </seg>
          </u>
          <u xml:id="i-1455f1da2cffa55c-719" prev="i-1455f1da2cffa55c-711" who="Q3359013">
            <seg xml:id="i-WDMabkqWZD5tNSH4JPFNfJ">
              Det är glädjande att notera att den sedan länge pågående konflikten
              mellan OSSE:s parlamentariska församling och Odihr nu åtminstone
              för tillfället tycks vara löst. Sverige har spelat en viktig roll
              i att driva fram denna konfliktlösning.
            </seg>
          </u>
          <u xml:id="i-1455f1da2cffa55c-720" prev="i-1455f1da2cffa55c-711" who="Q3359013">
            <seg xml:id="i-QT9ZoSs2Sbs5WSELFf3q9B">
              Ändå går det inte att undgå att också kommentera den senaste
              tidens händelser, som naturligt har placerat OSSE i en central
              plats i dagens krishantering rörande konflikten mellan Ukraina
              och Ryssland.
            </seg>
          </u>
          <u xml:id="i-1455f1da2cffa55c-721" prev="i-1455f1da2cffa55c-711" who="Q3359013">
            <seg xml:id="i-SP2bvDKfwbP1XYqPUaVp9W">
              Det är viktigt att vi nationer emellan, i dagens värld av ömsesidigt
              beroende, förhåller oss till internationellt överenskomna spelregler.
              Låt mig därför vara tydlig:
            </seg>
          </u>
          <u xml:id="i-1455f1da2cffa55c-722" prev="i-1455f1da2cffa55c-711" who="Q3359013">
            <seg xml:id="i-Nxpz6WQEztTF99kstFLJDW">
              Därför är Rysslands annektering av Krim ett tydligt brott mot
              folkrätten. Argumenten att man vill skydda den ryska minoriteten
              i Ukraina – eller för all del den ryska majoritetsbefolkningen
              på Krim – mot en hotbild som få andra uppfattat är inte acceptabla
              motiv. Som OSSE:s ordförande, tillika Schweiz utrikesminister,
              Didier Burkhalter uttryckte det den 11 och 16 mars strider den
              så kallade folkomröstningen på Krim den 16 mars mot Ukrainas konstitution
              och måste därför betraktas som olaglig.
            </seg>
          </u>
          <u xml:id="i-1455f1da2cffa55c-723" prev="i-1455f1da2cffa55c-711" who="Q3359013">
            <seg xml:id="i-F6VP2UcU8RwFNT5Smaj8eK">
              Det är också djupt oroväckande att Ryssland håller stora styrkor
              vid gränsen till Ukraina. Även om Ryssland kan hävda att de inom
              ramen för sitt territorium har rätt att ha sina militära styrkor
              varhelst de vill, är det ingen tvekan om att det – i ljuset av
              den olagliga annekteringen av Krim och oroligheterna i framför
              allt östra Ukraina – innebär en press och en hotbild som inte
              är konstruktiv. Därför behöver Ryssland snarast omdirigera dessa
              trupper. Små, försonliga tongångar har de senaste dagarna hörts
              från Ryssland. Men de blir inte mycket värda om de inte följs
              av aktiv handling.
            </seg>
          </u>
          <u xml:id="i-1455f1da2cffa55c-724" prev="i-1455f1da2cffa55c-711" who="Q3359013">
            <seg xml:id="i-XyG2ANpUeGHQSRdNrk1hvC">
              Låt mig också göra klart att om man bryter mot de gemensamt överenskomna
              spelreglerna har det ett pris. Just nu pågår en rad processer
              som kommer att leda fram till allt hårdare sanktioner mot Ryssland.
              Detta är en naturlig följd av det inträffade.
            </seg>
          </u>
          <u xml:id="i-1455f1da2cffa55c-725" prev="i-1455f1da2cffa55c-711" who="Q3359013">
            <seg xml:id="i-VnGbh9RkMaykEvn8PaCFtF">
              Ändå är hela denna händelseutveckling i stort djupt olycklig.
              Vi behöver samarbeta mer, inte mindre, vi behöver öka, inte minska,
              avstånden mellan våra länder och kulturer, vi behöver varandra
              för att lösa vår tids stora utmaningar. Därför måste ansträngningar
              göras för att finna en väg framåt. Även om vi socialdemokrater
              anser att Ryssland flagrant har brutit mot folkrätten måste vi
              finna en väg framåt genom dialog och diplomati.
            </seg>
          </u>
          <u xml:id="i-1455f1da2cffa55c-726" prev="i-1455f1da2cffa55c-711" who="Q3359013">
            <seg xml:id="i-YUUGJVGdBcmgeQCDy7dLrE">
              OSSE är och kan vara en viktig del av denna framåtsyftande process.
              Inom OSSE finns fortfarande arenan för dialog mellan de berörda
              parterna, och OSSE bedriver i dag en omfattande verksamhet i Ukraina.
            </seg>
          </u>
          <u xml:id="i-1455f1da2cffa55c-727" prev="i-1455f1da2cffa55c-711" who="Q3359013">
            <seg xml:id="i-X7V9mt3Y4Uq1LZJeSZo2bz">
              OSSE beslutade den 21 mars 2014 att sända upp till 500 civila
              observatörer till Ukraina för att bevaka att OSSE:s principer
              och åtaganden efterlevs. OSSE har också sänt militärobservatörer
              samt representanter för OSSE:s kontor för demokratiska institutioner
              och mänskliga rättigheter. Och OSSE:s parlamentariska församling
              förbereder sig just nu för att genomföra dess kanske största valövervakning
              någonsin den 25 maj i Ukraina.
            </seg>
          </u>
          <u xml:id="i-1455f1da2cffa55c-728" prev="i-1455f1da2cffa55c-711" who="Q3359013">
            <seg xml:id="i-N96biHsKK9tCDusqZcQ18w">
              Från Sverige sänder vi, trots att det är EU-val, ett femtontal
              parlamentariker. Vi följer nu noga händelseutvecklingen, så att
              valet verkligen kan bli av. Valet kommer att bli mycket viktigt
              för att ge legitimitet till en ny president och hans administration.
            </seg>
          </u>
          <u xml:id="i-1455f1da2cffa55c-729" prev="i-1455f1da2cffa55c-711" who="Q3359013">
            <seg xml:id="i-YJMnT2Xytuq2e8siwE5XdH">
              Fru talman! För en vecka sedan befann jag mig i Östra Ukraina,
              i Dnipropetrovsk och ytterligare en närbelägen stad. Vi reste
              runt och träffade lokala beslutsfattare, enskilda organisationer
              och de utsända valobservatörerna från OSSE. Det var på många sätt
              – trots att jag har varit i Ukraina många gånger förut – en resa
              som fördjupade min bild av den svåra kris som Ukraina befinner
              sig i.
            </seg>
          </u>
          <u xml:id="i-1455f1da2cffa55c-730" prev="i-1455f1da2cffa55c-711" who="Q3359013">
            <seg xml:id="i-Fm6AYcb5uiNmgHypd8Hb62">
              Den djupa ekonomiska krisen i Ukraina har fört landet till randen
              av statsbankrutt. Tack vare internationell tillförsel av resurser
              inom kort kommer landet att klara sig en liten tid till.
            </seg>
          </u>
          <u xml:id="i-1455f1da2cffa55c-731" prev="i-1455f1da2cffa55c-711" who="Q3359013">
            <seg xml:id="i-Gnpk1bSZhfqN3zQwnuFVeG">
              Landet är djupt drabbat av omfattande korruption på alla nivåer
              i det ukrainska samhället. Detta är en annan, mycket allvarlig
              och bekymmersam utmaning för dem som ska leda Ukraina framåt.
            </seg>
          </u>
          <u xml:id="i-1455f1da2cffa55c-732" prev="i-1455f1da2cffa55c-711" who="Q3359013">
            <seg xml:id="i-6q4D99KcZEEnekbR7Y87J2">
              Hos befolkningen i stort finns en stor brist på tilltro till
              både politik och politiker. Efter de många turer som har varit
              under de senaste åren finns det en avsaknad av tilltro. När Ukraina
              nu snart går till val var det svar som jag många gånger fick,
              när jag talade med vanligt folk, att de inte gick för att rösta
              på någon som de hade tilltro till utan skulle rösta på det minst
              dåliga alternativet – men att de egentligen var motiverade att
              gå och rösta därför att de ville rösta för ett enat Ukraina. Många
              människor kände att det högre syftet var det som kommer att föra
              dem till valurnorna.
            </seg>
          </u>
          <u xml:id="i-1455f1da2cffa55c-733" prev="i-1455f1da2cffa55c-711" who="Q3359013">
            <seg xml:id="i-VtrAohzLytNfA55FXTP2nq">
              Tillåts bara valet att vara fritt och öppet och stabiliteten
              och lugnet lägger sig i Ukraina tror jag fortfarande att det blir
              ett högt valdeltagande i Ukraina. Jag tror att den 25 maj kan
              bli en markering för det enade Ukraina och en del av den viktiga
              vägen framåt. Administrationen i Kiev behöver en stark legitimitet,
              som man kan få genom detta val.
            </seg>
          </u>
          <u xml:id="i-1455f1da2cffa55c-734" prev="i-1455f1da2cffa55c-711" who="Q3359013">
            <seg xml:id="i-FhwgPDUEYqyBvFDnT1uwxE">
              En annan sak som vi uppmärksammade – jag reste tillsammans med
              generalsekreteraren för OSSE:s parlamentariska församling och
              Finlands tidigare utrikesminister – var framväxten av mer eller
              mindre beväpnade självförsvarsmiliser. Det fanns inte bara en,
              utan det var flera parallella som växte fram.
            </seg>
          </u>
          <u xml:id="i-1455f1da2cffa55c-735" prev="i-1455f1da2cffa55c-711" who="Q3359013">
            <seg xml:id="i-gRQrhsohiMokTd8o9G9KQ">
              Det är å ena sidan positivt att man vill stå upp och försvara
              sitt land, sin familj, sin stad och sina vänner. Men å andra sidan
              är det ett tecken på den svaga infrastrukturen och den svaga tilltron
              till de ukrainska, egna resurserna och till styrkan i den egna
              militärmakten och polisen, där vi har sett hur flera hoppar av
              till den andra sidan. Åtminstone hittills saknas den kraft som
              gör att människor känner tilltro. Därför har flera av de politiska
              ledare som nu kandiderar valt att starta sina egna självförsvarsmiliser.
            </seg>
          </u>
          <u xml:id="i-1455f1da2cffa55c-736" prev="i-1455f1da2cffa55c-711" who="Q3359013">
            <seg xml:id="i-JpPuGGCj4Pqf9gAM7YFhku">
              Svaga institutioner är ett annat bekymmer som har nämnts, liksom
              avsaknaden av krafter som kan samla landet. Ukraina har – även
              utan Rysslands inblandning – stora och svåra utmaningar och behöver
              verkligen vårt stöd och vårt engagemang.
            </seg>
          </u>
          <u xml:id="i-1455f1da2cffa55c-737" prev="i-1455f1da2cffa55c-711" who="Q3359013">
            <seg xml:id="i-45H8nzEfp9zHYYfcUypUuf">
              Låt mig avsluta med att säga några ord med anledning av att det
              just i dag är den 9 maj, som i Ryssland firas som segerdagen och
              flera öststater, och i går var segerdagen i Europa, markeringen
              av Tysklands kapitulation efter andra världskriget.
            </seg>
          </u>
          <u xml:id="i-1455f1da2cffa55c-738" prev="i-1455f1da2cffa55c-711" who="Q3359013">
            <seg xml:id="i-CXhTXygeHBJ7pHFDkNBQFH">
              Det finns en paradox. Ryssland och Putin pekar på de högerextrema
              krafterna, som tyvärr har tagit sig in i regeringen och även är
              en kraft i den ukrainska politiken genom Svoboda, som bland annat
              har positioner som vice premiärminister och riksåklagare. Svoboda
              är ett högerextremt, nationalistiskt parti, liksom Den högra sektorn,
              ett högerultranationalistiskt parti som använder den svartröda
              flagga som under mellankrigstiden var symbol för högerextrema
              krafter.
            </seg>
          </u>
          <u xml:id="i-1455f1da2cffa55c-739" prev="i-1455f1da2cffa55c-711" who="Q3359013">
            <seg xml:id="i-s7msEjFtDtp4WTmCfJeYU">
              Samtidigt har Putin blivit en förebild för högerextrema krafter
              i Europa. Medan Putin å ena sidan pekar på de högerextrema i Ukraina
              finns det å andra sidan andra högerextrema krafter runt om i Europa
              som hejar på Putin, med hans enligt dem kraftfulla intervention
              i Krim, hans oförsonlighet mot homosexuella, hans politik vad
              gäller nationella intressen och annat.
            </seg>
          </u>
          <u xml:id="i-1455f1da2cffa55c-740" prev="i-1455f1da2cffa55c-711" who="Q3359013">
            <seg xml:id="i-428b9UeJJs3QbHp9sUFDjM">
              Denna dag och gårdagen har i både Västeuropa och Östeuropa markerats
              som ett minne av slutet på andra världskriget. Tillsammans tar
              vi starkt avstånd från högerextrema, nationalistiska, fascistiska
              och nazistiska krafter oavsett var de förekommer eftersom de inte
              har en plats i det moderna Europa. Vi har en möjlighet att medverka
              till att hålla dem borta från Europapolitiken när vi den 25 maj,
              samma dag som Ukraina går till val, går till val till Europaparlamentet.
            </seg>
          </u>
          <note type="speaker" xml:id="i-VombBANqfVJdDawYsrhWBz">
            Anf. 90 WALBURGA HABSBURG DOUGLAS (M):
          </note>
          <u xml:id="i-1455f1da2cffa55c-741" next="i-1455f1da2cffa55c-749" who="Q77555">
            <seg xml:id="i-JdAChox6dBGL5S73hgrKHG">
              Fru talman! I denna debatt om Organisationen för säkerhet och
              samarbete i Europa vill jag koncentrera mig helt på den mycket
              svåra situation som vi nu upplever att krisen i Ukraina innebär.
              Även om den uppkomna situationen egentligen är någonting som har
              gett oss inom OSSE mycket publicitet efter 40 år är det också
              ganska nödvändigt.
            </seg>
          </u>
          <u xml:id="i-1455f1da2cffa55c-742" prev="i-1455f1da2cffa55c-741" who="Q77555">
            <seg xml:id="i-7wB77Pajf8nkwTU1hJRK31">
              Låt mig börja med att yrka bifall till förslaget i betänkandet.
              Jag gläds mycket åt att det inte finns några reservationer. Det
              är viktigt att man i tider med utrikespolitiska utmaningar visar
              på en stor samsyn inom utrikespolitiken.
            </seg>
          </u>
          <u xml:id="i-1455f1da2cffa55c-743" prev="i-1455f1da2cffa55c-741" who="Q77555">
            <seg xml:id="i-PQLD7nKVa2jYhCbf2yoKYy">
              Det finns lite skillnader i de olika parlamentariska församlingarna.
              Den parlamentariska församlingen i Europarådet har beslutat att
              suspendera Rysslands medlemskap. Då har det ofta uppkommit diskussion
              om inte vi inom OSSE också skulle kunna göra det. Men det går
              faktiskt inte på samma sätt, eftersom OSSE, som har funnits i
              40 år, är tänkt som en medlarorganisation som ska konfliktförebygga
              och organisera en skådeplats där konfliktparterna kan träffas
              och tala med varandra. Det är därför som vi inte utesluter något
              land. Det fungerar inte hos oss.
            </seg>
          </u>
          <u xml:id="i-1455f1da2cffa55c-744" prev="i-1455f1da2cffa55c-741" who="Q77555">
            <seg xml:id="i-Puc6izdpBtvYY4bT4QUwrh">
              Inom OSSE deltar hela norra halvklotets stater. OSSE spelar en
              mycket viktig roll i denna medlarroll och i konfliktförebyggandet.
              OSSE:s parlamentariska församling är just nu den enda arena där
              ryska och ukrainska parlamentariker kan träffas och tala med varandra.
              Jag hade möjlighet att vara med när vi i Wien för tre veckor sedan
              hade en träff mellan de två delegationerna inom den parlamentariska
              församlingen. Det gick jättebra för dem att tala med varandra.
            </seg>
          </u>
          <u xml:id="i-1455f1da2cffa55c-745" prev="i-1455f1da2cffa55c-741" who="Q77555">
            <seg xml:id="i-PaymB13w3ppBWux8WeqFA4">
              Just nu är OSSE, som sagt, mycket i svang när det gäller Ukraina.
              Vi har grupper som observerar mediesituation, mänskliga rättigheter
              och säkerhet.
            </seg>
          </u>
          <u xml:id="i-1455f1da2cffa55c-746" prev="i-1455f1da2cffa55c-741" who="Q77555">
            <seg xml:id="i-JNDqpgAaQjBgNkimpfbPJz">
              Under 2012 var det parlamentsval i Ukraina. Där hade jag äran
              att leda hela valövervakningen. Jag kommer ihåg att vi skrev ett
              mycket kritiskt uttalande efter valet. Detta kritiska uttalande
              har lett till vissa ändringar i vallagen i Ukraina. Det är viktigt
              att man ser att det arbete som OSSE bedriver på plats faktiskt
              förändrar någonting. Vid nästa val ska vi se om det fungerar med
              de nya vallagarna.
            </seg>
          </u>
          <u xml:id="i-1455f1da2cffa55c-747" prev="i-1455f1da2cffa55c-741" who="Q77555">
            <seg xml:id="i-Jt6gk9o672oxq4gNGU6PJv">
              Som Kent Härstedt berättade håller vi just nu på att förbereda
              vår valövervakning av presidentvalet i Ukraina den 25 maj. Men
              redan nu har Odihr, Office for Democratic Institutions and Human
              Rights, som är en organisation inom OSSE, 100 långtidsövervakare
              på plats i Ukraina, varav 7 är sekonderade från Sverige. Direkt
              före valet kommer 900 korttidsövervakare från Odihr som ska sändas
              ut i hela landet. Av dem är 50 sekonderade från Sverige. Från
              OSSE:s parlamentariska församling kommer vi att vara ungefär 100
              parlamentariker som kommer att övervaka valet i hela landet. Riksdagen
              bidrar med 14 riksdagsledamöter som valobservatörer.
            </seg>
          </u>
          <u xml:id="i-1455f1da2cffa55c-748" prev="i-1455f1da2cffa55c-741" who="Q77555">
            <seg xml:id="i-CiWAVgqMs6hFstNpkhnYxE">
              Det intressanta kanske är att alla dessa insatser där Sverige
              sekonderar betalas direkt av de deltagande staterna, eftersom
              OSSE har idén att man kan bestämma allt med konsensus minus ett.
              Ännu finns ingen gällande budget för i år. Enligt regleringen
              måste därför allt som kostar mer betalas direkt av de deltagande
              staterna.
            </seg>
          </u>
          <u xml:id="i-1455f1da2cffa55c-749" prev="i-1455f1da2cffa55c-741" who="Q77555">
            <seg xml:id="i-Mj33ks6NgBjSfGWyVVGq2z">
              Jag tycker att vi ska vara tacksamma för att Sverige har åtagit
              sig att hjälpa till i denna viktiga fråga.
            </seg>
          </u>
          <note type="speaker" xml:id="i-Ex2UjJSe1Vn2CXR78VvDWg">
            Anf. 91 BODIL CEBALLOS (MP):
          </note>
          <u xml:id="i-1455f1da2cffa55c-750" next="i-1455f1da2cffa55c-759" who="Q4942281">
            <seg xml:id="i-8a6xXpD9CrmB9tnaPioGPt">
              Fru talman! Jag vill börja med att tacka Kent Härstedt och Walburga
              Habsburg Douglas som har gett oss denna information i dag. Miljöpartiet
              har inte någon egen plats i OSSE. Det bästa sättet för oss att
              få reda på vad som verkligen sker är att vara delaktiga i denna
              debatt och lyssna på de ledamöter som faktiskt representerar Sverige
              i OSSE. Det är lika givande varje gång.
            </seg>
          </u>
          <u xml:id="i-1455f1da2cffa55c-751" prev="i-1455f1da2cffa55c-750" who="Q4942281">
            <seg xml:id="i-UqFrr8mwvK5bBRrJMM6gQS">
              Precis som Walburga tog upp är OSSE vanligtvis inte på främsta
              plats på nyheternas sidor. Nu har de hamnat där av en mycket tråkig
              anledning. Man hade hoppats att alla länder tillsammans hade kunnat
              ge OSSE en mycket större plats i vår region än vad som har gjorts
              under årens lopp. OSSE spelar en mycket viktig roll och skulle
              kunna spela en större roll för säkerhet och samarbete i Europa
              om vi gav OSSE förutsättningar att göra det på riktigt och om
              vi uppgraderade OSSE:s arbete och tog det mer på allvar.
            </seg>
          </u>
          <u xml:id="i-1455f1da2cffa55c-752" prev="i-1455f1da2cffa55c-750" who="Q4942281">
            <seg xml:id="i-83zh3wf8YwWrs9SST3YTEe">
              När man ser på det hela utifrån brukar vi vanligtvis höra talas
              om de möten som sker i OSSE:s regi. Det är parlamentarikermöten
              och de diskussioner som sker mellan parlamentariker. Men vi hör
              inte lika mycket om det operativa arbetet. Det är kanske där som
              vi måste bli bättre på att informera oss och ta till oss vad vi
              skulle kunna göra bättre och satsa mer. Att OSSE:s observatörer
              tillfångatas i Ukraina är inte en optimal situation att hamna
              i. Vi borde ha kunnat förebygga mycket mer av den utveckling som
              vi ser i Ukraina och i Ryssland genom att vara mer aktiva och
              till exempel genom att arbeta mer med medling på ett mycket tidigare
              stadium.
            </seg>
          </u>
          <u xml:id="i-1455f1da2cffa55c-753" prev="i-1455f1da2cffa55c-750" who="Q4942281">
            <seg xml:id="i-M8prVgV6V1QJNV3SqVDNK5">
              Miljöpartiet brukar tala om att man ska ha civila fredskårer.
              Tanken med sådana är just att man när en konflikt seglar upp ska
              ha möjlighet att på ett tidigt stadium gå in och jobba med olika
              medel för att se till att detta inte övergår i en djupare konflikt
              och i en väpnad konflikt. Det är alltså bra att OSSE finns, men
              det vore bra om vi även kunde ge OSSE starkare muskler.
            </seg>
          </u>
          <u xml:id="i-1455f1da2cffa55c-754" prev="i-1455f1da2cffa55c-750" who="Q4942281">
            <seg xml:id="i-NGkKcHJubv6xmDQUgBcmcs">
              Kent berättade att fältmissionen nedgraderas. Jag undrar hur
              man då tänker. Vad kommer att ersätta detta arbete? Det vore intressant
              att få en förklaring till det.
            </seg>
          </u>
          <u xml:id="i-1455f1da2cffa55c-755" prev="i-1455f1da2cffa55c-750" who="Q4942281">
            <seg xml:id="i-7wQQ9xREEuDtcAfepxDM5C">
              I dag har vi haft en debatt om EU-samarbetet. Vi har bland annat
              talat om mänskliga rättigheter och vikten av att stärka demokratin
              på grund av att vi ser att demokratin och de mänskliga rättigheterna
              är lite grann på tillbakagång på flera ställen i Europa och i
              länder i vårt närområde. Vi hade bland annat Ukraina uppe också
              i den diskussionen.
            </seg>
          </u>
          <u xml:id="i-1455f1da2cffa55c-756" prev="i-1455f1da2cffa55c-750" who="Q4942281">
            <seg xml:id="i-XnnTvMetaiYpmSzLkexcJV">
              Jag tror att vi måste vara väldigt observanta på vad som sker
              i vårt närområde. Det tar mycket lång tid att bygga demokrati.
              Det är ingenting som går från en dag till en annan. Bara för att
              ett land bestämmer sig för att från och med i dag eller i morgon
              är man en demokrati och inför fria val har man fortfarande mycket
              kvar av de gamla system som har funnits i landet sedan tidigare.
              Det finns korruption och modeller som är svåra att bli av med
              på kort tid. Därför måste vi arbeta mycket med demokratibiståndet,
              och det är någonting som vi i Sverige faktiskt är rätt duktiga
              på.
            </seg>
          </u>
          <u xml:id="i-1455f1da2cffa55c-757" prev="i-1455f1da2cffa55c-750" who="Q4942281">
            <seg xml:id="i-EVmG6SZtnnQZFb5g7Q2cFK">
              Inte minst är det viktigt att jobba med demokratiutveckling i
              Ryssland också. Vi har en situation där det till exempel är svårare
              och svårare för organisationer att vara verksamma. Det är svårt
              för organisationer att kunna ta emot demokratistöd från internationella
              givare. Det är på många sätt svårt att arbeta för demokratiutveckling
              i Ryssland i dag, och det är någonting vi måste vara vaksamma
              på – och någonting vi bör arbeta för kanske ännu mer.
            </seg>
          </u>
          <u xml:id="i-1455f1da2cffa55c-758" prev="i-1455f1da2cffa55c-750" who="Q4942281">
            <seg xml:id="i-93evmTXG4TqSiwo7WVFkcq">
              Jag tror att det är väldigt viktigt att OSSE finns på plats den
              25 maj när valet är. Det är ett första val som kommer att ske.
              Så småningom kommer det också att ske val till parlament etcetera,
              och det är viktigt att vi finns med hela vägen genom OSSE, EU
              och många andra organisationer. Kent tog upp problematiken med
              partiet Svoboda, och det vi kan göra – för de finns i parlamentet
              i dag – är väl att försöka stärka demokratiutvecklingen också
              i Ukraina och hoppas att människor väljer andra representanter
              i nästa parlamentsval.
            </seg>
          </u>
          <u xml:id="i-1455f1da2cffa55c-759" prev="i-1455f1da2cffa55c-750" who="Q4942281">
            <seg xml:id="i-B8Jgvqv3pQEmGdzNmbNeoU">
              Vi har lång erfarenhet av att vara ett demokratiskt land. Vi
              tar ibland för givet att det är lika demokratiskt i andra länder
              när de bildar demokratier, men vi måste kunna erkänna att det
              tar tid. Vi måste kunna vara där och stötta hela vägen. Det tar
              många år, och vi måste vara med hela tiden. Vi har en erfarenhet
              som de andra inte har, och den kan vi dela med oss av.
            </seg>
          </u>
          <note type="speaker" xml:id="i-Kwwbk7rchfgTFA7kbzMHC2">
            Anf. 92 KENT HÄRSTEDT (S) replik:
          </note>
          <u xml:id="i-1455f1da2cffa55c-760" next="i-1455f1da2cffa55c-763" who="Q3359013">
            <seg xml:id="i-AKWzJVCCjCCMQ7JioVu8Ky">
              Fru talman! Jag ska börja med att tacka Bodil Ceballos för frågan
              som ställdes om den oroväckande trenden av nedlagda fältmissioner
              för OSSE. Det är en av de saker som oroar oss väldigt mycket,
              faktiskt. Samarbetet inom OSSE handlar nämligen mycket om att
              sprida demokrati och mänskliga rättigheter och att genom våra
              fältmissioner ha ögon, öron och fötter på marken som följer utvecklingen.
              Det är väldigt viktigt.
            </seg>
          </u>
          <u xml:id="i-1455f1da2cffa55c-761" prev="i-1455f1da2cffa55c-760" who="Q3359013">
            <seg xml:id="i-SktrFHDsqaNxr5vDyV4YHp">
              Tyvärr har vi de senaste åren märkt en trend att fältmissionerna
              har börjat upplevas alltmer besvärliga. Genom att se till att
              vi inte har ögon, öron och fötter på marken i de här länderna
              blir det ett allt längre avstånd för oss när det gäller att kunna
              följa hur det faktiskt står till med yttrandefrihet, pressfrihet
              och förutsättningar för enskilda organisationer och andra att
              verka i de här länderna.
            </seg>
          </u>
          <u xml:id="i-1455f1da2cffa55c-762" prev="i-1455f1da2cffa55c-760" who="Q3359013">
            <seg xml:id="i-VnzVXWKZvWEnHjPsPJLeW4">
              Vad Sverige kan göra, och vad vi gör, är att försöka påverka.
              Vi driver på inom OSSE, men också vår regering och riksdag kan
              på olika sätt trycka på för att de här länderna helt enkelt ska
              acceptera att ha fältmissioner. Många gånger gäller det nämligen
              platser som Azerbajdzjan, Kazakstan och sådana länder som framför
              allt behöver fältmissioner som gör att vi kan få korrekt information
              om hur vi ska formulera vårt stöd eller vår kritik samt på vilket
              sätt vi ska förhålla oss till de här staterna.
            </seg>
          </u>
          <u xml:id="i-1455f1da2cffa55c-763" prev="i-1455f1da2cffa55c-760" who="Q3359013">
            <seg xml:id="i-MPzpM2bc4Afx2qHuHL6nED">
              Detta är alltså en av de stora bekymmersamma utmaningarna. Den
              andra oroväckande utvecklingen på samma område är att man ifrågasätter
              medierepresentanten inom OSSE, som gör rapporter om yttrandefrihet
              och pressfrihet inom OSSE-området. Det känns alltså som att det
              finns en attack mot OSSE:s arbete: Man vill begränsa oss när det
              gäller förutsättningarna att se och höra vad som sker.
            </seg>
          </u>
          <note type="speaker" xml:id="i-Csyffn1EABzFp3CrRG3889">
            Anf. 93 BODIL CEBALLOS (MP) replik:
          </note>
          <u xml:id="i-1455f1da2cffa55c-764" next="i-1455f1da2cffa55c-767" who="Q4942281">
            <seg xml:id="i-VRF2wEgodBJLzzC32UR27T">
              Fru talman! Jag vill tacka för svaret. Vanligtvis är det den
              som står på Kents sida som ställer frågor till den som har talat,
              men jag ställde en fråga och är väldigt glad att jag fick ett
              svar.
            </seg>
          </u>
          <u xml:id="i-1455f1da2cffa55c-765" prev="i-1455f1da2cffa55c-764" who="Q4942281">
            <seg xml:id="i-FSVoyfj9XdJLNiuSHLzRVK">
              Jag tycker att svaret är oroväckande. Är det så att de ögon och
              öron vi hittills haft inte längre kan vara verksamma måste vi
              tänka efter hur vi ska ersätta de ögonen och öronen. Den som inte
              vill ha ögon och öron där, för att slippa uppmärksamhet, kommer
              ju att göra allt för att slippa det. Ryssland är ju inte glada
              över att ha demokratibistånd, och Ryssland är inte glada över
              miljö- eller demokratiaktivister i Ryssland – de försöker göra
              allt för att slippa dem – men vi kan inte bara därför släppa taget.
            </seg>
          </u>
          <u xml:id="i-1455f1da2cffa55c-766" prev="i-1455f1da2cffa55c-764" who="Q4942281">
            <seg xml:id="i-4EJveJxMHbqXwC6ix9LQL4">
              Lika lite ska vi släppa taget om någon vill vara här och observera
              oss; det är en självklarhet att det inte bara är vi som ska observera
              andra. Andra ska också observera oss om de tycker att det finns
              anledning att göra det.
            </seg>
          </u>
          <u xml:id="i-1455f1da2cffa55c-767" prev="i-1455f1da2cffa55c-764" who="Q4942281">
            <seg xml:id="i-TQmQsYVa872gcgGTZMVkDm">
              Jag tar upp tråden med en civil fredskår igen. Lite grann av
              det OSSE ägnar sig åt kan man ju se som ett sådant arbete, alltså
              det som handlar om medling och sådant. Jag skulle vilja höra hur
              Kent ser på de civila fredskårerna och hur Socialdemokraterna
              ser på ett sådant initiativ.
            </seg>
          </u>
          <note type="speaker" xml:id="i-Vny364W12Q5iL2emV7PJwn">
            Anf. 94 KENT HÄRSTEDT (S) replik:
          </note>
          <u xml:id="i-1455f1da2cffa55c-768" next="i-1455f1da2cffa55c-772" who="Q3359013">
            <seg xml:id="i-TSi2NRxhk7xiVS99dLUQyi">
              Fru talman! När det gäller det du sade om att Ryssland inte är
              glada över demokratibistånd, Bodil Ceballos, kan jag tyvärr inte
              säga annat än att den svenska regeringen inte heller har varit
              det tidigare. Det har dock förbättrats nyligen.
            </seg>
          </u>
          <u xml:id="i-1455f1da2cffa55c-769" prev="i-1455f1da2cffa55c-768" who="Q3359013">
            <seg xml:id="i-Y71JTSHEPuA3JdV7QDV1De">
              När det gäller det arbete OSSE gör tror jag att man inte ska
              blanda ihop det. OSSE har en fungerande mekanism för att arbeta
              ute i fält. Jag hade själv tillfälle att med en riksdagsdelegation
              från Sverige och Danmark, inom ramen för OSSE, besöka Tadzjikistan
              som är det fattigaste landet i hela OSSE-området. Det bedrivs
              ett fantastiskt arbete ute i fält: Man försvarar kvinnors rättigheter
              och rapporterar om brister vad gäller mänskliga rättigheter, demokrati
              och yttrandefrihet.
            </seg>
          </u>
          <u xml:id="i-1455f1da2cffa55c-770" prev="i-1455f1da2cffa55c-768" who="Q3359013">
            <seg xml:id="i-NySi7iA81KLzMHmNhjMgnz">
              Jag vill nog alltså säga att OSSE har en väl fungerande metodologi
              och en väl fungerande struktur och organisation för hur man ska
              arbeta, så jag vet inte om det direkt ska konkurrera med det du
              tar upp. Inom ramen för OSSE har man en fungerande mekanism, men
              problemet är att de stater som får mycket kritik börjar tendera
              att stänga ute OSSE och därmed försöka undvika att få kritik.
            </seg>
          </u>
          <u xml:id="i-1455f1da2cffa55c-771" prev="i-1455f1da2cffa55c-768" who="Q3359013">
            <seg xml:id="i-tzBZ7NEfDiA1jHajctdFw">
              Låt mig säga att det är det vi nu också ser när det gäller konflikten
              mellan Ryssland och Ukraina. Det är därför vi har så många observatörer
              på plats i Ukraina, för det som sannolikt är makrospelet är att
              försöka uppnå ett svagt och instabilt Ukraina. Det skulle gynna
              de ryska intressena. Därför är det så viktigt att vi har alla
              de flera hundra observatörerna ute runt om i Ukraina som rapporterar
              in.
            </seg>
          </u>
          <u xml:id="i-1455f1da2cffa55c-772" prev="i-1455f1da2cffa55c-768" who="Q3359013">
            <seg xml:id="i-NuBe7z1qWJmuWQ5s8pmMoB">
              Jag vill alltså hävda att OSSE har en fungerande struktur och
              ett fungerande arbete för att hävda de här intressena på ett bra
              sätt.
            </seg>
          </u>
          <note type="speaker" xml:id="i-AEBMopcFc2ttRyGa9VMqAn">
            Anf. 95 BODIL CEBALLOS (MP) replik:
          </note>
          <u xml:id="i-1455f1da2cffa55c-773" next="i-1455f1da2cffa55c-774" who="Q4942281">
            <seg xml:id="i-JvVdT6myA2JTMvvXJoKMxx">
              Fru talman! Det är glädjande att höra att de har det, men det
              är fortfarande oroande när fältmissionerna nedgraderas.
            </seg>
          </u>
          <u xml:id="i-1455f1da2cffa55c-774" prev="i-1455f1da2cffa55c-773" who="Q4942281">
            <seg xml:id="i-Ccv7QcEYr452HcD7SMNJJc">
              Jag tänker också på det arbete som görs av civilsamhället och
              vilken kontakt OSSE har med civilsamhällets organisationer som
              faktiskt arbetar med frågorna. Nu är det jag som har sista ordet,
              så Kent kan inte svara på det. Det får i stället bli ett medskick
              att man ska fortsätta att arbeta med hjälp av civilsamhällets
              organisationer, såväl med dem som kommer utifrån och finns i länderna
              i fråga som med dem som finns i landet. De gör nämligen ofta ett
              fantastiskt arbete – de finns där, och även om de inte alltid
              har sina regeringars stöd finns det väldigt många man kan arbeta
              tillsammans med.
            </seg>
          </u>
          <note type="speaker" xml:id="i-Cwx3hnJEXzDozNwVvnWYKu">
            Anf. 96 FREDRIK MALM (FP):
          </note>
          <u xml:id="i-1455f1da2cffa55c-775" next="i-1455f1da2cffa55c-785" who="Q3675520">
            <seg xml:id="i-KZ1nrTCQvXSmpwQhM2Sh5C">
              Fru talman! Jag vill börja med att yrka bifall till utskottets
              förslag i betänkandet och i huvudsak instämma i vad såväl Kent
              Härstedt som Walburga Habsburg Douglas har fört fram i talarstolen
              före mig. Det är givetvis bra att det finns en samsyn i utskottet.
            </seg>
          </u>
          <u xml:id="i-1455f1da2cffa55c-776" prev="i-1455f1da2cffa55c-775" who="Q3675520">
            <seg xml:id="i-L4tc8BAES6WWUpjKdHtoFS">
              Det är viktigt att betona också de olika strukturer vi har i
              Europa för att på olika sätt hantera eventuella konflikter som
              dyker upp, övervaka val, följa upp demokratiska processer och
              så vidare. Det är flera strukturer, och OSSE är en av dessa. Europarådet
              är en annan och Europeiska unionen en tredje. Vi har därtill givetvis
              arbetet i Förenta nationerna, olika FN-organ och så vidare.
            </seg>
          </u>
          <u xml:id="i-1455f1da2cffa55c-777" prev="i-1455f1da2cffa55c-775" who="Q3675520">
            <seg xml:id="i-KP2FUnjLwwBbJvKotMep4R">
              OSSE fyller en specifikt viktig roll i detta, och jag skulle
              vilja peka på en sak som förs fram en del i regeringens skrivelse
              – om än ganska lite, ungefär en halv sida – och även nämns i betänkandet.
              Det gäller den så kallade Minskgruppen, där OSSE spelar en viktig
              roll. Minskgruppen syftar till att försöka få till stånd ett fredsavtal
              i den konflikt som har pågått i Nagorno-Karabach sedan slutet
              av 1980-talet.
            </seg>
          </u>
          <u xml:id="i-1455f1da2cffa55c-778" prev="i-1455f1da2cffa55c-775" who="Q3675520">
            <seg xml:id="i-WmMvUdUms6wUnvGcqstJQf">
              Det är den enklav som bröt sig ur Azerbajdzjan i samband med
              Sovjetunionens sönderfall.
            </seg>
          </u>
          <u xml:id="i-1455f1da2cffa55c-779" prev="i-1455f1da2cffa55c-775" who="Q3675520">
            <seg xml:id="i-JjacdU9TvYWbitCJgJziZu">
              Efter ett sex år långt krig har man utropat en egen republik,
              understödd av Armenien givetvis. Kriget fick svåra följder med
              uppemot 1 miljon flyktingar. Det är en så kallad frusen konflikt.
              Det innebär att det finns en vapenvila från 1994. Men att en konflikt
              är frusen betyder för det första inte att den på något sätt är
              löst och för det andra att den när som helst kan tinas upp, det
              vill säga aktiveras igen.
            </seg>
          </u>
          <u xml:id="i-1455f1da2cffa55c-780" prev="i-1455f1da2cffa55c-775" who="Q3675520">
            <seg xml:id="i-LvSFM5t6oQyzKB3MUf1AqG">
              OSSE och Minskgruppen som leds av Frankrike, USA och Ryssland
              – de har tre medordförande där – har inte förmått de i praktiken
              tre parterna Armenien, Azerbajdzjan och utbrytarenklaven Nagorno-Karabach
              att komma i mål med en fredlig lösning av Nagorno-Karabach-konflikten.
              Man har hittills lyckats enas om ett antal principer i det som
              heter Madriddeklarationen sedan fyra fem år tillbaka. Det slutgiltiga
              har man dock inte lyckats enas om i praktiken, eftersom de som
              lever i området Nagorno-Karabach aldrig kommer att acceptera att
              vara en del av Azerbajdzjan, medan Azerbajdzjan aldrig kommer
              att acceptera att Nagorno-Karabach får självständighet. Det gör
              att konflikten kan aktiveras på olika sätt.
            </seg>
          </u>
          <u xml:id="i-1455f1da2cffa55c-781" prev="i-1455f1da2cffa55c-775" who="Q3675520">
            <seg xml:id="i-BV5GeLbPZMzCWH2VYjfzpJ">
              Det finns en ganska lång så kallad line of contact eller kontaktlinje,
              i praktiken vapenstilleståndslinje, som är starkt befäst på båda
              sidor. Krypskyttar på båda sidor skjuter mot varandra och även
              mot civila på vissa ställen. Det dödas i genomsnitt tre fyra personer
              i månaden, i snitt någon i veckan, av olika krypskyttar längs
              den här linjen. Detta i kombination med den rapida och mycket
              kraftfulla militära upprustningen, framför allt i Azerbajdzjan,
              innebär att det finns stora risker, om situationen skulle urarta
              på ett eller annat sätt, att man är tillbaka i ett krig igen.
            </seg>
          </u>
          <u xml:id="i-1455f1da2cffa55c-782" prev="i-1455f1da2cffa55c-775" who="Q3675520">
            <seg xml:id="i-FF3y628ZcLWGnjpMev98B9">
              OSSE spelar en viktig roll i detta. Det ser man också tydligt
              i den så kallade Scorecard som kommer varje år från en stor tankesmedja
              i Europa som heter European Council of Foreign Relations. De går
              nämligen igenom Europeiska unionens utrikespolitik och försöker
              se hur pass mycket inflytande Europeiska unionen har i olika internationella
              frågor. De går igenom ett hundrafemtiotal olika områden, alltifrån
              miljö och handel till konflikthantering och annat.
            </seg>
          </u>
          <u xml:id="i-1455f1da2cffa55c-783" prev="i-1455f1da2cffa55c-775" who="Q3675520">
            <seg xml:id="i-RGbPsdESrQ9pTWjyHBWdRG">
              Förmågan från Europeiska unionens sida att ha någon som helst
              inverkan på konflikten i Nagorno-Karabach är i stort sett minimal.
              Här har vi en problematik. Det handlar inte minst om att länderna
              inom Minskgruppen inte vill att Europeiska unionen ska börja konkurrera
              med deras inflytande på detta område. Samtidigt borde Europeiska
              unionen på ett tydligare sätt kunna visa sitt stöd för Minskgruppens
              arbete för att därigenom få en större inverkan på processen.
            </seg>
          </u>
          <u xml:id="i-1455f1da2cffa55c-784" prev="i-1455f1da2cffa55c-775" who="Q3675520">
            <seg xml:id="i-GzYnz74pkkhJDURRsPS2gw">
              OSSE spelar en viktig roll här. Sverige stöder givetvis detta,
              och det kan inte nog inskärpas hur pass viktigt det är att de
              tre parterna i konflikten inte dras isär och nya stridigheter
              uppkommer. Därtill har OSSE beslutat om det vapenembargo som råder
              mot både Azerbajdzjan och Armenien, vilket också är en viktig
              del av detta. Även om de här aktörerna får sina vapen från Ryssland,
              Israel och andra håll som de i stället köper sina vapen från är
              det viktigt att OSSE signalerar detta. Därtill höll den amerikanske
              medordföranden i Minskgruppen ett anförande häromdagen hos Carnegieinstitutet
              i USA där han betonade att parterna ändå inte står så enormt långt
              ifrån varandra, utan att det skulle kunna finnas en fredlig lösning.
              Men för detta krävs det nog betydligt större diplomatiska insatser
              framöver.
            </seg>
          </u>
          <u xml:id="i-1455f1da2cffa55c-785" prev="i-1455f1da2cffa55c-775" who="Q3675520">
            <seg xml:id="i-KZjTCQQd43RjS4YV2FMF3M">
              Med dessa ord vill jag yrka bifall till utskottets förslag till
              beslut i betänkandet.
            </seg>
          </u>
          <note type="speaker" xml:id="i-HeaSqd4HuYGAvrht61qAc4">
            Anf. 97 ROBERT HALEF (KD):
          </note>
          <u xml:id="i-1455f1da2cffa55c-786" next="i-1455f1da2cffa55c-806" who="Q5783589">
            <seg xml:id="i-Gucp2w8sxyJUC5XqX7rajo">
              Fru talman! Organisationen för säkerhet och samarbete i Europa,
              OSSE, har en historia som sträcker sig tillbaka till början av
              1970-talet och är instiftad i syfte att som ett multilateralt
              forum bidra till dialog och bistå med förhandling mellan öst och
              väst.
            </seg>
          </u>
          <u xml:id="i-1455f1da2cffa55c-787" prev="i-1455f1da2cffa55c-786" who="Q5783589">
            <seg xml:id="i-38sHNcjKsw7kzcpsmrJ1XF">
              OSSE:s verksamhet handlar om alltifrån att understödja pressfrihet
              till valövervakning och att tillse att demokratiska principer
              överlag respekteras.
            </seg>
          </u>
          <u xml:id="i-1455f1da2cffa55c-788" prev="i-1455f1da2cffa55c-786" who="Q5783589">
            <seg xml:id="i-HLckwRUe1HTNkML6zkAjcj">
              Sverige har som medlemsland speciellt utmärkt sig för att verka
              för EU:s prioriteringar i OSSE, vilket bland annat handlar om
              att bidra till fredliga lösningar av de utdragna konflikterna
              i regionen, såsom Nagorno-Karabach, Abchazien med mera.
            </seg>
          </u>
          <u xml:id="i-1455f1da2cffa55c-789" prev="i-1455f1da2cffa55c-786" who="Q5783589">
            <seg xml:id="i-E519woFeT3oQ27Wgxt53vB">
              Sveriges engagemang har framför allt varit stort för den mänskliga
              dimensionen, det vill säga att verka för ökad yttrandefrihet,
              mediefrihet, demokrati och mänskliga fri- och rättigheter, och
              sett till att detta ges en prioriterad plats på EU:s dagordning
              och i OSSE:s arbete som helhet.
            </seg>
          </u>
          <u xml:id="i-1455f1da2cffa55c-790" prev="i-1455f1da2cffa55c-786" who="Q5783589">
            <seg xml:id="i-SHxJigxnDU1f4WcTXgMnFP">
              Fru talman! Att stärka OSSE:s förmåga att bidra till lösningar
              av konflikter och motverka gränsöverskridande hot är viktiga arbetsområden
              för OSSE.
            </seg>
          </u>
          <u xml:id="i-1455f1da2cffa55c-791" prev="i-1455f1da2cffa55c-786" who="Q5783589">
            <seg xml:id="i-V16ArSJ9qPXX6uBtiUbTSZ">
              I dag genomgår en del av Östeuropa en tid av turbulens, och det
              blir viktigt att fokusera så mycket kraft vi kan på att få en
              positiv utveckling i främst Ukraina.
            </seg>
          </u>
          <u xml:id="i-1455f1da2cffa55c-792" prev="i-1455f1da2cffa55c-786" who="Q5783589">
            <seg xml:id="i-JqGWF9mFEEhfbFyVkF5sbw">
              Den senaste tiden har vi fått bevittna en olaglig rysk annektering
              av Krim och en rysk aggression mot landet med allvarliga oroligheter
              i östra Ukraina med hjälp av proryska aktivister. Dessa aktivister
              kräver självständighet, med andra ord separatism. Det fördjupar
              konflikten mellan olika etniciteter i landet och hotar landets
              suveränitet och territoriella integritet.
            </seg>
          </u>
          <u xml:id="i-1455f1da2cffa55c-793" prev="i-1455f1da2cffa55c-786" who="Q5783589">
            <seg xml:id="i-AiS6j39xCbD9svsRPwjEvU">
              En OSSE-övervakningsmission beslutades den 21 mars, vilket skulle
              innebära 500 observatörer på plats i Ukraina. Observatörerna fick
              dock inte tillstånd att agera på Krim.
            </seg>
          </u>
          <u xml:id="i-1455f1da2cffa55c-794" prev="i-1455f1da2cffa55c-786" who="Q5783589">
            <seg xml:id="i-UgzdEEoXgq6J95NjkGNDRB">
              Det är beklagligt att respekten för överenskommelser och ingångna
              internationella avtal är av mindre betydelse för Ryssland, som
              medlem av OSSE, då de uppenbarligen sett mellan fingrarna på bortförandena
              av OSSE:s åtta observatörer i Slavjansk, bland dem en svensk.
              De behandlades som krigsfångar av proryska separatister och frigavs
              först efter en vecka. Detta är självfallet inte acceptabelt.
            </seg>
          </u>
          <u xml:id="i-1455f1da2cffa55c-795" prev="i-1455f1da2cffa55c-786" who="Q5783589">
            <seg xml:id="i-WaQmB6ZZVQTSNiDdbqmpik">
              Rysslands inblandning i och påverkan på situationen i Ukraina
              är stor, och detta är oroande. Rysslands brist på respekt för
              internationella överenskommelser och internationella organisationers
              mandat är inte acceptabel. Omvärlden behöver få en korrekt bild
              av vad som sker på marken i Ukraina, och det enda sättet är att
              OSSE i egenskap av diplomatisk aktör kan och får utföra detta
              arbete.
            </seg>
          </u>
          <u xml:id="i-1455f1da2cffa55c-796" prev="i-1455f1da2cffa55c-786" who="Q5783589">
            <seg xml:id="i-TLJYrWaVQyS8Wqy2MHiNJ8">
              Ukraina har hela tiden visat stor återhållsamhet då man vill
              undvika civila offer, bland annat för att Ryssland inte ska få
              en ursäkt för att invadera landet eller delar av den östra delen
              av Ukraina. Dess värre är det nu tydligt att det finns en gräns
              för Ukrainas kapacitet att hålla tillbaka. Ett upptrappat våld
              är att vänta om vi inte vi får till stånd en fredlig lösning.
            </seg>
          </u>
          <u xml:id="i-1455f1da2cffa55c-797" prev="i-1455f1da2cffa55c-786" who="Q5783589">
            <seg xml:id="i-HxWkH3TZd9yK4jrtf2t8vF">
              Herr talman! Vi måste stödja Ukraina ekonomiskt, moraliskt och
              inte minst politiskt. Kristdemokraterna är starkt oroliga för
              den senaste tidens utveckling.
            </seg>
          </u>
          <u xml:id="i-1455f1da2cffa55c-798" prev="i-1455f1da2cffa55c-786" who="Q5783589">
            <seg xml:id="i-BViZBkqqh8DhvGDMSGGkKt">
              Det är viktigt att Ukrainas regering kan återetablera kontroll
              i östra Ukraina så att det blir förutsättningar för lag och ordning
              och genomförandet av landets presidentval den 25 maj kan fullföljas.
            </seg>
          </u>
          <u xml:id="i-1455f1da2cffa55c-799" prev="i-1455f1da2cffa55c-786" who="Q5783589">
            <seg xml:id="i-ACwfB91x3E8DbS6aBwaGYN">
              Mönstret i östra Ukraina bär många likheter med Rysslands agerande
              på Krim. De ryska truppövningarna i omedelbar närhet till Ukrainas
              gräns är oroande, och att Ryssland inte tagit tydlig ställning
              mot de proryska separatisternas blockader av byggnader och planering
              av olagliga folkomröstningar om självständighet utgör en eskalering
              av situationen.
            </seg>
          </u>
          <u xml:id="i-1455f1da2cffa55c-800" prev="i-1455f1da2cffa55c-786" who="Q5783589">
            <seg xml:id="i-SkrevZkZ4VcSA6mafYpS9P">
              Det räcker inte att Putin häromdagen sade att den av separatister
              i östra Ukraina utlysta folkomröstningen den 11 maj ska skjutas
              upp. Vi förväntar oss snarast att han gör ett uttalande om att
              det inte är lagenligt och på det viset bidrar till stabilitet
              och att respektera det utlysta presidentvalet i Kiev till den
              25 maj. Ryssland bör i stället uttrycka sitt stöd till det planerade
              valet så att stabilitet och en långsiktig hållbar utveckling skapas
              i landet.
            </seg>
          </u>
          <u xml:id="i-1455f1da2cffa55c-801" prev="i-1455f1da2cffa55c-786" who="Q5783589">
            <seg xml:id="i-358TAmdotAXpkXBF3ZvFQq">
              Att Ryssland inte upprätthållit sin del av Genèveöverenskommelsen
              är tydligt. Dumans mandat till president Putin att använda rysk
              militär i Ukraina måste dras tillbaka. Den senaste tidens utveckling
              innebär att utvidgade sanktioner är motiverade. Individer som
              bär ansvar för kidnappningarna av OSSE:s representanter och journalister
              bör komma i fråga, liksom personer på rysk sida som på olika sätt
              medverkat till den ryska militära eskaleringen.
            </seg>
          </u>
          <u xml:id="i-1455f1da2cffa55c-802" prev="i-1455f1da2cffa55c-786" who="Q5783589">
            <seg xml:id="i-bPVx9k6vfMiQe5DmGu6Vk">
              Kristdemokraterna anser att ett vapenembargo redan borde ha varit
              på plats och ytterligare utvidgade ekonomiska åtgärder för att
              markera för Ryssland att respektera Ukrainas suveränitet och territoriella
              integritet. Sverige, EU, Nato och FN bör agera med kraft och påverka
              utvecklingen på ett konstruktivt sätt.
            </seg>
          </u>
          <u xml:id="i-1455f1da2cffa55c-803" prev="i-1455f1da2cffa55c-786" who="Q5783589">
            <seg xml:id="i-6TSJDo2KMW2SuuvW8RMc7z">
              Herr talman! Det oroliga läget i Ukraina och Rysslands illegitima
              inblandning i landets inre angelägenheter i syfte att splittra
              ett av medlemsländerna i OSSE ska inte ta all uppmärksamhet från
              det arbete som OSSE gjort under det gångna året och de uppgifter
              som organisationen företagit sig. Utmaningarna är långt ifrån
              begränsade till Ukraina, och Sverige har bistått med sitt stöd
              till organisationen och kommer att göra det även framöver.
            </seg>
          </u>
          <u xml:id="i-1455f1da2cffa55c-804" prev="i-1455f1da2cffa55c-786" who="Q5783589">
            <seg xml:id="i-LqQCLNLzPDLU4AFHgMyLQp">
              Sverige är ett av de länder som vill se ett framgångsrikt och
              effektivt OSSE. Enligt regeringens skrivelse har Sveriges målsättning
              under perioden varit att säkerställa att OSSE:s principer upprätthålls
              och att åtaganden genomförs samt att stärka EU:s röst i OSSE och
              verka för att EU:s politiska inflytande står i paritet med dess
              finansiella bidrag samt utformas i enlighet med Lissabonfördraget.
            </seg>
          </u>
          <u xml:id="i-1455f1da2cffa55c-805" prev="i-1455f1da2cffa55c-786" who="Q5783589">
            <seg xml:id="i-U1n5PZ4XNdPoKgHWHDMaZn">
              Herr talman! Sverige är en av EU:s största givare av frivilliga
              bidrag till OSSE:s verksamhet och bistår regelbundet med personal
              till organisationen. Själv var jag på ett sådant uppdrag i Turkiet
              för några år sedan som valobservatör. Det var ett mycket lärorikt
              uppdrag där jag fick vara med och ta del av valmyndighetens väl
              genomförda val i det område där jag var.
            </seg>
          </u>
          <note xml:id="i-FFBnpdXgjxTe1zrh8x2uKe">
            Herr talman! Det blev känt den 2 maj att den svenska regeringen
            kommer att bidra med ett additionellt anslag om 8 miljoner via
            Sida till OSSE, vilket är mycket välkommet. Dessutom ges 7 miljoner
            kronor till expertmyndigheten Folke Bernadotteakademin som får
            uppdraget att rekrytera svenska experter till observatörsstyrkan
            på ca 40 personer i Slovjansk.
          </note>
          <u xml:id="i-1455f1da2cffa55c-806" prev="i-1455f1da2cffa55c-786" who="Q5783589">
            <seg xml:id="i-TLP97Z5heCtFZaC9ZMooJM">
              Sverige bör även fortsättningsvis vara inriktat på att säkerställa
              att OSSE:s principer upprätthålls och åtaganden genomförs. Vi
              ska fortsätta att stärka OSSE:s förmåga att bidra till lösningar
              av de utdragna konflikterna i regionen och stödja OSSE:s institutioner
              och genomförandet av åtaganden.
            </seg>
          </u>
          <note xml:id="i-TQg1zb2tEYREYUVGyoquUt">
            Med detta yrkar jag bifall till utskottets förslag i betänkandet.
          </note>
          <note type="speaker" xml:id="i-CVLEgH3aLPYhhftjFyUA1r">
            Anf. 98 GUNNAR ANDRÉN (FP):
          </note>
          <u xml:id="i-1455f1da2cffa55c-807" next="i-1455f1da2cffa55c-818" who="Q5556677">
            <seg xml:id="i-3CuvGeb1JPNghj5Xw8WqNn">
              Herr talman! Jag vill gärna för den samlade kammarens information
              och alla åhörare komplettera något om det civila samhällets betydelse
              för detta.
            </seg>
          </u>
          <u xml:id="i-1455f1da2cffa55c-808" prev="i-1455f1da2cffa55c-807" who="Q5556677">
            <seg xml:id="i-9wQzCmng2ipzE8iTcUTT8N">
              Jag har tidigare varit ordförande i något som heter OSSE-nätverket
              i Sverige. Det är en organisation för ett stort antal organisationer
              som arbetar med andra civila organisationer. Där finns till exempel
              medlemmar som Svenska Amnesty, alla de politiska partierna utom
              Vänsterpartiet och Sverigedemokraterna, Silc och Palmecentret.
              Den moderata biståndsorganisationen är företrädd i styrelsen av
              en före detta albansk medborgare. Under min tid i styrelsen tillkom
              också företrädare för romska organisationer, vilket är ganska
              intressant.
            </seg>
          </u>
          <u xml:id="i-1455f1da2cffa55c-809" prev="i-1455f1da2cffa55c-807" who="Q5556677">
            <seg xml:id="i-MJkr2QDEQgZQjUDtGXyq7W">
              Organisationen är ganska liten. Den har också haft utomordentliga
              företrädare i tidigare riksdagsledamöter som Birgitta Hambraeus
              från Centern, Ingela Mårtensson från Folkpartiet, och Maj Britt
              Theorin från Socialdemokraterna, vilket visar lite av bredden.
              Jag kom också att efterträdas av Rolf Ekeus som tidigare var den
              högre representanten för mänskliga rättigheter inom OSSE placerad
              i Haag. Numera är det förre ambassadören Anders Bjurner som är
              ordförande.
            </seg>
          </u>
          <u xml:id="i-1455f1da2cffa55c-810" prev="i-1455f1da2cffa55c-807" who="Q5556677">
            <seg xml:id="i-51T5ASZ4R2CkJJBGJriBwG">
              Jag tror för min del att det är viktigt med den parlamentariska
              verksamheten. Men på något sätt känner jag också att det är väldigt
              viktigt att det finns verksamhet som ligger vid sidan det parlamentariska
              och regeringarna. På det sättet är OSSE-nätverket i Sverige en
              bra företrädare.
            </seg>
          </u>
          <u xml:id="i-1455f1da2cffa55c-811" prev="i-1455f1da2cffa55c-807" who="Q5556677">
            <seg xml:id="i-6hBeWLkESEDgG9FtBiJt5e">
              Det stöds av Folke Bernadotteakademin och regeringen. Det kan
              därigenom arbeta med andra motsvarande organisationer och inte
              minst kyrkliga. Även muslimska organisationer är medlemmar i den
              svenska organisationen och har möjlighet att arbeta konfliktförebyggande
              i de andra områdena.
            </seg>
          </u>
          <u xml:id="i-1455f1da2cffa55c-812" prev="i-1455f1da2cffa55c-807" who="Q5556677">
            <seg xml:id="i-PFrwHaF4QCMftMi4j4F6Zc">
              Herr talman! Jag vill sluta med att säga att just i morgon inleds
              någonting som heter ishockey-VM i Minsk. För organisationens räkning
              var vi några stycken för ett antal år sedan i just Minsk. Presidenten
              Lukasjenka var även på den tiden väldigt intresserad av ishockey.
            </seg>
          </u>
          <u xml:id="i-1455f1da2cffa55c-813" prev="i-1455f1da2cffa55c-807" who="Q5556677">
            <seg xml:id="i-DfbBdDWdENHUhmDyZ7aUvk">
              Det är en god illustration att inte bara Sveriges tidigare ambassadör
              Stefan Eriksson har utvisats från Belarus på grund av för mycket
              tillvaratagande av mänskliga rättigheter för enskilda. När vi
              var där var OSSE:s representant i Minsk Åke Peterson. Den stora
              irritation som Belarusregeringen visade över den verksamhet som
              OSSE bedrev på de mänskliga rättigheternas område var påtaglig.
            </seg>
          </u>
          <u xml:id="i-1455f1da2cffa55c-814" prev="i-1455f1da2cffa55c-807" who="Q5556677">
            <seg xml:id="i-D2PvbNCtwBsPWA8LborRJ8">
              Det är en god sak att vi kan ha det civila samhällets organisationer
              till att hjälpa till i verksamheter som inte bara handlar om militär
              verksamhet.
            </seg>
          </u>
          <note xml:id="i-FJuNfgKJbBcfneQiR92kNo">
            Överläggningen var härmed avslutad.
          </note>
          <note xml:id="i-MPW6Q5P1dnb4K2dzahgct6">
            5 § Förstärkt skydd mot främmande makts underrättelseverksamhet
          </note>
          <u xml:id="i-1455f1da2cffa55c-815" prev="i-1455f1da2cffa55c-807" who="Q5556677">
            <seg xml:id="i-8xVg8e9W1bk6R91LuV9XuY">
              Talmannen konstaterade att ingen talare var anmäld.
            </seg>
          </u>
          <note xml:id="i-HjnfKkiiAjcENg5szq4jU4">
            6 § Regionalt utvecklingsansvar i Östergötlands, Kronobergs och
            Jämtlands län
          </note>
          <u xml:id="i-1455f1da2cffa55c-816" prev="i-1455f1da2cffa55c-807" who="Q5556677">
            <seg xml:id="i-KauvfvGtWJg67TCNzhYgEX">
              Talmannen konstaterade att ingen talare var anmäld.
            </seg>
          </u>
          <note xml:id="i-LPjhc539fQFdKD4F5XpiLG">
            7 § Anmälan om interpellation
          </note>
          <note xml:id="i-KxJpX1YtLiGqaPaBUX46HQ">
            Följande interpellation hade framställts:
          </note>
          <note xml:id="i-GStkfPdvHUnFPLhKRSm8rq">
            den 8 maj
          </note>
          <note xml:id="i-ctmtDkgFXSnFoq1X7zfo1">
            Eva Olofsson
          </note>
          <note xml:id="i-3B29ZWYLvCMcV3Ms4wpdcS">
            8 § Anmälan om frågor för skriftliga svar
          </note>
          <u xml:id="i-1455f1da2cffa55c-817" prev="i-1455f1da2cffa55c-807" who="Q5556677">
            <seg xml:id="i-XSMDQVWQGSvpwSyCbgbLJr">
              Följande frågor för skriftliga svar hade framställts:
            </seg>
          </u>
          <note xml:id="i-8PFpfk5Dq6yUgwQ59cfEnX">
            den 8 maj
          </note>
          <note xml:id="i-KdBf3SnuYxPbWybwj8xzhf">
            Raimo Pärssinen
          </note>
          <note xml:id="i-7sDFRsS6JtMQPMvDKm4pNz">
            Raimo Pärssinen
          </note>
          <note xml:id="i-F7Y5XnNVyc7Lk1WntLeRcH">
            Raimo Pärssinen
          </note>
          <note xml:id="i-Sruvhvywb35MU4udtfD8w1">
            Peter Jeppsson
          </note>
          <note xml:id="i-MZoyMm89zzt6WiEZ5X5eWi">
            9 § Kammaren åtskildes kl. 15.08.
          </note>
          <u xml:id="i-1455f1da2cffa55c-818" prev="i-1455f1da2cffa55c-807" who="Q5556677">
            <seg xml:id="i-DtP3teHmWq8X72rxheBu6X">
              Förhandlingarna leddes
            </seg>
          </u>
          <note xml:id="i-66AGrqvNFxXXq66MNKGLUH">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
